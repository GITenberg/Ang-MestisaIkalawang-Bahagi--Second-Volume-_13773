<!DOCTYPE html PUBLIC "-//W3C//DTD XHTML 1.0 Transitional//EN"
    "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml">
<head>
<meta name="generator" content="HTML Tidy, see www.w3.org" />
<meta http-equiv="Content-Type"
content="text/html; charset=iso-8859-1" />
<title>The Project Gutenberg eBook of ANG MESTISA, by ENGRACIO L.
VALMONTE.</title>
<style type="text/css">
/*<![CDATA[  XML blockout */
<!--
    P {  margin-top: .75em;
         text-align: justify;
         margin-bottom: .75em;
         }
    H1,H2,H3,H4,H5,H6 {
         text-align: center; /* all headings centered */
         }
    HR { width: 33%;
    margin-top: 1em;
    margin-bottom: 1em;
       }
    BODY{margin-left: 10%;
         margin-right: 10%;
        }
    .linenum  {position: absolute; top: auto; left: 4%;} /* poetry number */
    .note     {margin-left: 2em; margin-right: 2em; margin-bottom: 1em;} /* footnote */
    .blkquot  {margin-left: 4em; margin-right: 4em;} /* block indent */
    .pagenum  {position: absolute; left: 92%; font-size: smaller; text-align: right;} /* page numbers */
    .sidenote {width: 20%; margin-bottom: 1em; margin-top: 1em; padding-left: 1em; font-size: smaller; float: right; clear: right;}

    .poem             {margin-left:10%; margin-right:10%; text-align: left;}
    .poem br          {display: none;}
    .poem .stanza     {margin: 1em 0em 1em 0em;}
    .poem span        {display: block; margin: 0; padding-left: 3em; text-indent: -3em;}
    .poem span.i2     {display: block; margin-left: 2em;}
    .poem span.i4     {display: block; margin-left: 4em;}
    .poem .caesura    {vertical-align: -200%;}
    // -->
    /* XML end  ]]>*/

</style>
</head>
<body>


<pre>

The Project Gutenberg EBook of Ang Mestisa, by Engracio Valmonte

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.net


Title: Ang Mestisa
       Ikalawang Bahagi (Second Volume)

Author: Engracio Valmonte

Release Date: October 17, 2004 [EBook #13773]

Language: Tagalog

Character set encoding: ISO-8859-1

*** START OF THIS PROJECT GUTENBERG EBOOK ANG MESTISA ***




Produced by Tamiko I. Camacho and PG Distributed Proofreaders.
Produced from page scans provided by University of Michigan.






</pre>

<br />
<pre>
[Transcriber's note: Tilde g in old Tagalog which is no longer used is
marked as ~g.]
[Paalala ng nagsalin: May kilay ang mga salitang "ng, mga," at iba pa
upang ipakita ang dating estilo sa pag-sulat ng Tagalog na sa ngayon
ay hindi na ginagamit.]
</pre>

<p>&nbsp;</p>
<h1><a href="images/001.gif"><img src="images/t001.jpg" border="0"
alt="Ang Mestisa" width="273" height="436" /></a></h1>

<h1>ANG MESTISA</h1>

<h2>Mga iba pang Aklat ni E.L. Valmonte</h2>

<p><b>ILAW NG KATOTOHANAN</b> (Unang bahagi) Aklat na naghahatid
n~g liwanag sa isip at umaakay sa kaluluwa sa landas n~g tapat na
pagkakilala sa Diwa at Buhay n~g Sangmaliwanag. Kahinahinayang na
di mabasa. P0.80 ang bawa't sipi.</p>

<h3>Tinatapos sa Limbagan:</h3>

"<b>Ang Mestisa</b>" (Unang Bahagi) Ikalawang pagpapalimbag.<br />
<br />
"<b>Mga Inang Walang Anak</b>"<br />
<br />
"<b>Lupit ng Tadhana</b>"<br />
<br />
"<b>Ilaw ng Katotohanan</b>"<br />
(Pan~galawang bahagi)<br />
<br />
<br />
<hr/>
<h2>NOBELA</h2>

<h1>ANG MESTISA</h1>
<h3>(Ikalawang Bahagi)</h3>
<h3>KATHA NI</h3>
<br/>
<h2>ENGRACIO L. VALMONTE</h2>
<h4>"Kasapi sa Aklatang Bayan"</h4>
<br/>

<h3>Unang Pagkapalimbag</h3>
<h3>Hunio, 1920</h3>
<h4>IMP. ILAGAN Y CIA. 775 Juan Luna, Tundo,<br/>
Maynila Tel&eacute;pono
8836</h4>

<hr style='width: 65%;' />

<h2>Handog</h2>

<blockquote>
Sa karapatdapat na Pan~gulo n~g Aklatang Bayan na si G.
Precioso Palma.
</blockquote>
<blockquote>
<b>Ang Maykatha</b>
</blockquote>

<hr style='width: 65%;' />

<h2>Talaan ng Nilalaman</h2>
<br/>

 <h4><a href='#XV'><b>XV. &iquest;MAPALAD KAYA SI TIRSO?</b></a></h4>
 <h4><a href='#XVI'><b>XVI. "&iexcl;KAY GANDA MO, ELSA!"</b></a></h4>
 <h4><a href='#XVII'><b>XVII. &iexcl;ANG BUWISIT NA <i>NEGRO</i>!</b></a></h4>
 <h4><a href='#XVIII'><b>XVIII. MGA PUSONG NAGLALAMAY</b></a></h4>
 <h4><a href='#XIX'><b>XIX. PAGIBIG AT DALAMHATI</b></a></h4>
 <h4><a href='#XX'><b>XX. SI TEANG AT ANG "HIMALA"</b></a></h4>
 <h4><a href='#XXI'><b>XXI. PAGSISISI AT PAGBABAGONG LOOB</b></a></h4>
 <h4><a href='#XXII'><b>XXII. MGA NAGAGAWA NG BALATKAYO</b></a></h4>
 <h4><a href='#XXIII'><b>XXIII. LANGIT NA MAALIWALAS</b></a></h4>
 <h4><a href='#XXIV'><b>XXIV. ISANG SAKUNA </b></a></h4>
 <h4><a href='#XXV'><b>XXV. KAKAIBANG PAGAASAWA</b></a></h4>
 <h4><a href='#XXVI'><b>XXVI. &iquest;SINO ANG ASAWA NI TIRSO?</b></a></h4>
 <h4><a href='#XXVII'><b>XXVII. &iexcl;APOY!...</b></a></h4>


<hr style='width: 65%;' />
<a id="XV" name='XV'></a>
<h2>XV</h2>

<h2>&iquest;MAPALAD KAYA SI TIRSO?</h2>

<br />


<p>"Kahi't saang tumatahip na lupa ako maparoo'y hintayin mo ang
sulat ko, bago ka lumiham sa akin."</p>

<p>Ang hindi pagkakaroon n~g katuparan n~g ganyang pan~gakong
iniwan ni Teang kay Tirso ay di sasalang lumilikha na n~g
kabalisahan sa kalooban n~g makatang ito, pagkatapos na magdaang
sunodsunod ang ilang araw sa gitna n~g kanyang mainip na
paghihintay. Nang gabing marinig niya ang ganyang mahigpit na
pan~gako sa bibig n~g kanyang kasi, ay di niya inakalang
pakatatagal na n~g gayon n~g hindi siya tatanggap n~g sulat,
palibhasa, kung totoong sa Nueba Esiha lamang ang uwi, ay di naman
kalayuang gaano ang nasabing lalawigan upang mabilan~gan n~g
maraming araw ang lakad n~g koreo hanggang Maynila. N~guni't
n~gayong panay na "wala po" ang isinasagot sa kanya n~g
tagadalang-sulat kailan pa ma't ito'y kanyang abatan sa pagdating
at pagtanun~gan n~g bagay na inaantabayanan, ayawayaw man niyang
maghinala ay hindi rin siya makalaban sa sarisaring bintang na
naguumukilkil sa kanyang ulo.</p>

<p>Kung minsan ay malarawan sa kanyang panimdim ang di bagong
pangyayari na pagkakapariwara n~g matimyas na pagasa n~g isang
lalaking paris niya na mapalayo sa kinaroroonan n~g kanyang giliw.
Ang dalaga at ang binata, bago magtalikod sa isang pahimakas na
paguulayaw, ay nagsusumpaang sinoman sa kanila ay di magmamaliw,
mananatili kapwa sa kawagasan at pagtatapat hanggang sa huling
tibok n~g puso. Ang lalaki ay maiiwang buongbuo ang pagasa sa
pan~gako n~g babae: magtataman sa pagaaral, lilimutin ang
pagbubulagsak, magbabawas n~g nilibotlibot at pagaaksaya n~g
panahon, sa paguupanding pagdating n~g tipanan, pagkatapos n~g
pagaaral ay lalo siyang magiging karapatdapat sa mata't pagmamahal
n~g kanyang liyag. Datapwa't ang babae, na kapatid n~g kahinaang
loob at hinlog n~g pagkasalawahan, ay madaling nagmamaliw,
lumilimot sa pan~gako at kumikita n~g bagong ligaya sa lilim n~g
pakikipagsuyuan sa iba. &iexcl;Oh, gaanong pagasa n~g lalaki ang
nalibing sa laot n~g kapariwaraan, sanhi sa ganyang pagkakabilanin
n~g di iilang babae!...</p>

<p>At, si Teang at si Tirso ay naging isang dalaga ri't isang
binatang nagsumpaan na walang maglililo ni magmamaliw bago
naghiwalay. Tulad sa karaniwang nangyayari, si Tirso ay naiwan ding
walang tan~ging kasama sa tanang sandali kundi ang walang
pasubaling pananalig sa kadalisayan n~g budhi at matibay na
panghahawak sa kadakilaan n~g pan~gun~gusap ni Teang. Subali't ...
&iquest;nasaan ang katuparan n~g pan~gakong iniwan sa kanya n~g
babaeng ito? &iquest;Bakit walang sulat? &iquest;Siya
kaya,&mdash;si Tirso,&mdash;ay magiging isa rin diyan sa m~ga
lalaking nawalatan n~g dibdib at nalurayan n~g puso sa ulos n~g
balaraw na walang pan~gigiming itinatarak n~g babae? &iquest;At si
Teang kaya naman ay isa pa ring babaeng katulad n~g di iilang
kabaro niya na humahalakhak lamang sa harap n~g bangkay n~g m~ga
pusong kanilang pinaglalaruan?...</p>

<p>&mdash;&iexcl;Oh! Hindi naman magkakagayon marahil ...&mdash;ang
nawiwika n~g naninimdim na makata, kung dumarating sa dakong ito
ang kanyang pagninilaynilay.</p>

<p>At ang pinakatubig na pangpatay sa siklab n~g masusun~git na
hinala, ay ang ganitong kanya ring nawiwika:</p>

<p>&mdash;Kaipala'y hindi lamang siya magkapanahon sa higpit n~g
pan~gan~galaga n~g kanyang ina.</p>

<p>Kung nababanggit namang ganito ang ina ni Teang, ay kasunod nang
agad na magugunita ang ibinalitang pagayaw sa kanya n~g matandang;
iyon dahil sa kanyang pagkamason. Ang kanyang pagkamason ay bikig
na humahalang sa lalamunan n~g naturang matandang nabubulagan n~g
pananampalataya't nahihibuan n~g m~ga tagapan~galaga n~g kadiliman,
kaya't kailan man ay hindi n~ga yata makatutuloy na maluwag sa loob
ang kanyang malinis na pakay. At dito siya untiunting nahihila n~g
pagaakalang marahil ang babaeng pinagsisimpanan niya n~g lahat ay
nagbabago na n~ga n~g loob at tumataliwakas sa kanilang salitaan.
Subali't ang salitaan naman nila ay di na isang salitaan lamang na
maaari pang talimuwan~gin kung ibig: yao'y isa nang sumpang hindi
mababawi, isang pagkakabuhol n~g palad na di na muling makakalag.
&iexcl;Diyata't ang kapangyarihan n~g magulang ay makapanghihinaig
pa't makawawalang halaga sa sinumpaan ni Teang na pakikiisang palad
sa kanya?</p>

<p>Dito ay di na maitugon ni Tirso ang hindi ikapangyayari n~g
ganyang hinuha. Nalalaman niyang sa salitaang kinasasangkutan n~g
isang magulang at isang asawa, ang una ang dapat pahalagaha't
kilalanin, kasakdalang itong huli ay maduhagi at mapawakawak. Isang
kawikaang kagalanggalang ang nagsasabing "sampu mang asawa ay
makikita kung mawala, datapwa't hindi ang isang magulang." Nakilala
ni Tirso si Teang na isang anak na may likas na pagkamagalan~gin sa
kalooba't pasya n~g magulang saka nagtataglay pa n~g isang
pananampalatayang di kuno'y nasusumang sa ganang kanya.
&iquest;Maliwanag pa kayang hinagapin, sa gayong paghihintay na
walang napapala kundi pagkabigo, na ang pagkakaibang iyan n~g
kanilang pananampalataya, na siyang nasasabing sanhi n~g pagayaw
n~g ina, ay siya rin namang maging dahil n~g di pagdating n~g sulat
na pinakahihintay?</p>

<p>Singkad na isang linggo ang nagdaang kay Tirso ay walang iniiwan
kundi ang m~ga bakas n~g kalumbayang halos ikasaid n~g kanyang
paniniwala sa kabanalan n~g kaluluwa n~g babaeng pinaguukulan niya
n~g boong pagirog.</p>

<p>Samantala, ang nangyaring pagkakabawi sa kolehio kay Teang, saka
ang hindi pagkaganap n~g pan~gako ni Tirsong paglalathala sa
pahayagan n~g larawan n~g marilag na babaeng iyan na nagtagumpay sa
timpalak ay hindi sa nabanggit na makata lamang nakababahala kundi
gayon din sa m~ga manunulat sa pahayagang pinagtagumpayan, saka sa
di iilang kaibigang tumangkilik sa natukoy na kandidata.</p>

<p>Sa tanggapan n~g m~ga tagapan~gasiwa n~g karnabal sa Luneta ay
nan~gahahanay na n~g boong ayos ang nagpapan~gagaw sa gandang m~ga
larawan n~g m~ga kandidatang nan~gagsipagwagi sa timpalak n~g isa't
isang pahayagan, bukod-tan~ging hindi mahan~gaan n~g balanang
nagsasadya roon ang larawan n~ga ni Teang.</p>

<p>Nang araw na iyon, tanghali n~g ika 31 n~g Disyembre. huling
araw n~g nanghihimakas na taong 1915, at samantalang si Tirso'y
walang kibong nakapan~galumbaba sa isa sa m~ga bukas na durun~gawan
n~g kanyang tahanan, ay natanaw niyang papalapit ang ilang lalaking
malayolayo pa'y nagtaastaas na n~g kamay at humuhudyat sa kanya. At
kanyang nakilala na ang m~ga dumarating ay ilang kaibigang kawal
n~g panulat, ilang kasamahan sa laran~gan n~g Panitikang
Tagalog.</p>

<p>&mdash;&iexcl;Panhik kayo, m~ga kasama!&mdash;isinalubong ni
Tirso sa nagsisirating.</p>

<p>&mdash;&iquest;May aginaldo bang nakahanda?&mdash;agad itinanong
buhat sa lupa n~g isang singliit ni Paguia.</p>

<p>&mdash;Kahi't wala ay mayroon din ...&mdash;pan~giting naitugon
n~g maybahay na makata.</p>

<p>&mdash;&iexcl;Huwag kang magbiro't sadyang totohanan itong lakad
namin!&mdash;anang isa namang singlaki ni Sochong.</p>

<p>At noon di'y sabaysabay ang nagsirating na umakyat sa hagdanan.
Matulin namang sinalubong ni Tirso.</p>

<p>At ... &iexcl;sabihin pa! Ang m~ga manunulat, na kung sabihin
n~g iba'y m~ga hibang, ulol, sinun~galing, nguni't ang totoo'y
"nakapagguguho n~g kahakaharian at nakapagbaban~gon n~g
sangbasangbayanan", wika n~ga n~g isang guro, kung magkasamasama't
magpalagayan ay talo pa iyang tunay na magkapatid na ipinan~ganak
n~g iisang ina. Sa kanila, ay wala niyang pagtutumpik. Bawa't
salitang gamiti'y kataga n~g katapatang loob, bigkas n~g kaisang
damdamin, pahayag n~g panibulos na pagtitiwala. Kaya't sa paguusap
nilang yaon ay pawang n~giti n~g saya at sigla n~g pagbibiro ang
naghari sa lahat.</p>

<p>&mdash;Silveira,&mdash;ang pagkapanhik n~g lahat ay sinabi n~g
nakasalaming kamukha ni Tirso,&mdash;Bagong Taon bukas, at sukat
nang mahulaan mo ang bagay na aming ipinagsadya ngayon dito.
&iquest;Ano ang aginaldo namin?</p>

<p>&mdash;&iexcl;Bukas pa pala naman ang Bagong Taon, eh, n~gayon
pa'y aginaldo na ang inyong itinatanong!&mdash;ipinakling natatawa
n~g tinukoy.</p>

<p>&mdash;Higit sa panghihin~gi n~g aginaldo, ang ipinarito nami'y
isang paninin~gil,&mdash;isinambot naman n~g isang singtaba ni
Kando.</p>

<p>&mdash;&iexcl;Magbayad ang may utang!&mdash;isinusog pa n~g
malakas tatawang kaboses ni Sauro.</p>

<p>&mdash;&iexcl;Sa ako'y walang utang na dapat
pagbayaran!&mdash;ang tugon n~g makata.</p>

<p>&mdash;&iquest;Wala? &iquest;Nasaan ang larawan n~g ating reyna
Dorotea?&mdash;ang tanong pang tila nanunumbat n~g mataba.</p>

<p>&mdash;&iexcl;Ah! ...&mdash;ang nasambit na lamang ni Tirso.</p>

<p>&mdash;&iexcl;Eh! ...&mdash;ang tudyo n~g isa.</p>

<p>&mdash;&iexcl;Ih! ...&mdash;ang katlo n~g isa pa.</p>

<p>&mdash;&iexcl;Oh! ...-ang habol pa rin n~g isa.</p>

<p>&mdash;&iexcl;Uh! ...&mdash;isinusog naman n~g iba.</p>

<p>At ang malakas na tawana'y nagsumikip sa loob n~g bahay.</p>

<p>&mdash;&iquest;Nahan ang pan~gako mong larawan?&mdash;ang halos
panabay pang iniusisa n~g m~ga panauhin paghulaw n~g tawanan.</p>

<p>Biglang nagtago ang m~ga badha n~g n~giting nagsipanun~gaw sa
m~ga labi n~g makata. At nakapagpanumbalik n~g lungkot sa diwa niya
ang gayong binanggit at ipinagkatawanan pa n~g kanyang m~ga
kaharap. &iexcl;Oh, kung natatalos lamang n~g langkay na yaon n~g
m~ga palabiro ang bagay na nagpapaulap sa kanyang gunamgunam!</p>

<p>&mdash;M~ga kasama,&mdash;ang itinugon ni Tirsong walang
kan~gitin~giti,&mdash;tila sa bagay na iya'y talagang masisira ako,
n~guni't ... hindi ako ang maysala.</p>

<p>&mdash;&iexcl;Magpapakasira, saka maghihinaw!...</p>

<p>&mdash;&iexcl;Talagang sinun~galing na makata!</p>

<p>&mdash;&iexcl;Saka maramot!</p>

<p>&mdash;&iexcl;At manunuba pa!</p>

<p>&mdash;&iexcl;Palibhasa'y hindi ninyo nalalaman ang
nangyayari!&mdash;ang tan~ging naipakli ni Tirso.</p>

<p>&mdash;&iquest;At talaga bang may "nangyayari" na? &iexcl;Kaya
pala!...</p>

<p>&mdash;&iexcl;Ha-ha-ha-ha!</p>

<p>Wala; anhin mang timban~gin ni Tirso ay hindi makagigitaw at
lulunurin lamang sa biro ang anomang paliwanag na ipahiwatig niya
sa harap n~g kawang yaon n~g m~ga may kato sa katawan. Mahan~ga'y
magsawalang kibo na lamang....</p>

<p>Nasa sandaling iyon n~g pagkatila hinahalong binusa ang m~ga
panauhin n~g makata,&mdash;na, mayroong bumubuklat sa m~ga dahong
sariwa n~g kanyang kalupi, kaluping kinatitipunan n~g sarisaring
hiyas at kayamanan n~g tulang tagalog, mayroong naghahamon n~g
ahedres, domino at dama, saka mayroon pang nagaagawan sa paghanap
n~g larawan ni Teang sa makapal na <i>album</i> na inabutang nasa
ibabaw n~g sulatan&mdash;nang walang anoano'y nakarinig sila n~g
m~ga kaluskus n~g isang sasakyang biglang tumigil sa tapat n~g
bahay.</p>

<p>Ang lahat ay dumun~gaw. Datapwa't nakita nilang ang tinurang
sasakya'y muling lumalakad at papalayo na, na kinalululanan n~g
isang babaeng nagtatago n~g mukha't ayaw manding pakilala.</p>

<p>&mdash;&iquest;Sino iyon?&mdash;ang naging tanun~gan n~g isa't
isa,&mdash;&iexcl;Ah, marahil siya ang ating reyna Dorotea!</p>

<p>At noon din ay may narinig naman silang kumakatok na tao sa
pinto sa lupa.</p>

<p>At nang kanilang dunghali'y natunghan ang isang babaeng anyong
alila na may bitbit sa kamay na isang magandang buslo n~g m~ga
bulaklak. Ang mukha n~g babaeng iyon ay dating kilala ni Tirso,
kaya't oras na makita'y dagli siyang nanaog na sumalubong. Ang m~ga
pilyong panauhin naman ay di na nakapaghintay: nagpanakbuhan pang
nan~gagsipanaog din, sa paglulunggating agad na matalos ang ibig;
sabihin n~g gayong biyayang balot n~g hiwaga.</p>

<p>N~guni't ang babaeng nagabot ay di na nila nakita. At maliksing
umalis oras na maisakamay ni Tirso ang isang liham na nasa munting
sobre, saka ang buslong yaon n~g bulaklak na pinagkaguluhan n~g
m~ga katoto n~g naturang makata.</p>

<p>&mdash;&iexcl;Makatang mapalad!&mdash;ang bulalas n~g lahat,
pagkamalas sa gayong handog na kapagkaraka'y sinapantaha nang
padala n~g magandang si Teang.</p>

<p>At sa boong kapalagayang loob at malaking pananabik na tila may
lakip pang lihim na pananaghili, ay pinakasiyasat ang boong
kayarian n~g bagay na yaong likhang di sasala n~g m~ga
kahan~gahan~gang kamay n~g isang tunay na alagad n~g arte.</p>

<p>&mdash;&iexcl;Pagkagandaganda!&mdash;ang wika na namang namutawi
sa bibig n~g tanan&mdash;&iexcl;Singganda n~g puso n~g babaeng
nagbigay!</p>

<p>At si Tirso, na pinaghaharian n~g ilang lihim na paghahaka, ay
di makahuma.</p>

<p>&iexcl;Talagang maganda nga't kalugodlugod ang handog na iyon!
Isang munting pangnan na yari sa panay na bulaklak, m~ga
saglitsagl&iacute;t na bulaklak n~g m~ga sariwa't nagbaban~guhang
bioleta, pitimini, klabel, tsampaka, kampupot, ilangilang,
rosas-de-pasion, alehandria, kamuning at kung anoano pang hiyas n~g
m~ga halamanan sa Singgalong; na binagayan n~g man~gilann~gilang
dahon n~g papwa, malba-rosa, at m~ga baging n~g kadena-de-amor; na
walang tan~ging laman kundi isang kalapating singputi n~g gatas, na
sa kanyang makinis na tuka'y taglay ang isang munting tarhetang may
ginintuang titik.</p>

<p>Ang tarhetang ito'y pinagsambilatan n~g m~ga kaibigan ni Tirso,
palibhasa ay hinuhulaang dito nahahabilin ang boong hiwaga n~g
handog na yaon.</p>

<p>At sa isang daan n~g mata'y ganito ang nabasa n~g lahat:</p>

<div class='blkquot'>
<p><i>Sa karangalan n~g makatang kapatid n~g m~ga salamisim kay
Tirso Silveira: alangalang sa kadakilaan ng Bagong Taon. Kalakip
ang pusong nagtatangi ni</i></p>

<p><i>ELSA BALBOA 12-31-15</i></p>
</div>

<p>Gayon na lamang ang pagkakain~gay n~g di magkamayaw na m~ga
kaibigan ni Tirso sa harap n~g handog na yaong nakapananaghili.
Mula sa silong hanggang sa bahay, ang panunukso'y siya na lamang
inaatupag.</p>

<p>&mdash;&iexcl;Sadyang kung sa taas n~g kapalara'y wala tayong
ikaaabot kay Silveira!&mdash;ang wika n~g pandak.</p>

<p>&mdash;&iexcl;Tatawagin pa ba namang "mapagwaging makata," kung
hindi talagang karapatdapat sa ganyang palayaw!&mdash;ang agaw
naman n~g tila higante sa taas at laki.</p>

<p>&mdash;&iexcl;Mabuhay ang mapalad! &iexcl;Mabuhay ang
mapagwagi!&mdash;ang katlo pa n~g nakasalamin.</p>

<p>&mdash;"&iexcl;Mamatay!" at hindi "&iexcl;mabuhay!" ang isisigaw
ko, kapag ako'y hindi ipinakilala ni Silveira sa masintahing iyan
na si Elsa Balboa, &mdash;isinabad pa rin n~g malakas
tatawa.&mdash;&iexcl;Ay Elsa! ... &iexcl;Ay, Balboa!...</p>

<p>-&iquest;Di mo ba nakikilala ang Elsang iyan?&mdash;ang halos
magkatiyap na tanong sa nagsalita n~g kanyang m~ga
kasamahan.&mdash;&iexcl;<i>Atrasado</i> ka rin
pala!&mdash;idinugtong pa.</p>

<p>&mdash;&iquest;Sino n~ga ba ang babaeng ito?</p>

<p>&mdash;&iexcl;Walang iba kundi ang mestisang kaluluwa at buhay
n~g m~ga sayawan dito't n~g alinmang malalaking piging at
pagtatao!</p>

<p>&mdash;&iexcl;Ah! &iquest;Ang mestisang nakita kong minsan sa
lamayan n~g "Aklatang Bayan"? &iexcl;<i>Balu ku na ketang
misterio</i>!</p>

<p>Subali't ang m~ga patilanduya'y hindi humangga sa pagkabatid na
si Elsa Balboa ang nagukol n~g magandang handog na iyon kay Tirso
Silveira. Lalong nagdulot n~g malaking alin~gasn~gas na hindi
matimpi ang pagkatalos na ang pagkamakata ni Tirso ay naglalayag
pala sa dalawang bangka, naliligo sa dalawang batis ... Kahapo'y
isang Dorotea Iris daw ang ipinakitunggaling kandidata sa isang
pahayagan; n~gayo'y isang kaakitakit na mestisa naman ang may
kalapati't bulaklak na iniaalay. &iexcl;Katan~gian n~g makatang
labis na nakatawag sa pananaghili n~g m~ga lalaking may malilikot
ding isip!</p>

<p>At si Tirso, na di naninibago sa gayong kilos at palagay n~g
taga kamanunulat niya, ay gumamit noon n~g lubos na paglilihim. At
sa tulong n~g kanyang maayos na pakikiagpang sa m~ga kaharap, ay
nagawa niyang ibaling sa iba't ibang bagay ang kanilang salitaan,
hanggang sa nang lisanin siya n~g m~ga pilyong yaong kung sa kilos
lamang hahatula'y mawiwikang hindi makagagawa n~g anoman, ay di na
napagukulan n~g kahi't isang kataga, ang sinoman kay Teang at sa
mestisang kay Elsa.</p>

<p>Pagkapanaog n~g m~ga panauhi'y saka lamang inilabas na binasa ni
Tirso ang kalatas na ibinigay na lihim sa kanya n~g alila n~g
kaibigang mestisa. At ganito ang natunghayan:</p>

<div class='blkquot'>
<p>TIRSO:</p>

<p>Ibig mo bang makatanggap ng ilang balitang mahalaga ukol sa
iyong kasaysayan? Kung gayon, ay hinihintay kitang magpapaunlak na
makisalo sa akin mamayang gabi,&mdash;yamang gabi rin lamang ito ng
mga pagpupuyat,&mdash;at sa pagsasalo nati'y saka ko ibabalita sa
iyo ang ilang bagay na totoong kanaisnais na iyong matalastas
hangga't may panahon.</p>

<p>Pagkakai'y magpapasyal pa tayo sa Escolta, at manonood sandali
ng sayawan sa Plaza Moraga, bago pagkatapos ay dadalo tayo sa
Pandakan sa isang di karaniwang piging na ipinagaanyaya ng isang
tagaroong matalik na kaibigan ng aking kapatid.</p>

<p>Kapag hindi ka dumating, ay ituring mong nabigo na naman ang isa
sa mga ninanasa nitong "kapatid" mong walang itinatangi sa ubod ng
kanyang puso kundi isa....</p>

<p>Naghihintay,</p>

<p>ELSA.</p>

<p>Habol&mdash;Tanggapin mo sa maydala nito ang isang "maralitang
handog" ...&mdash;AKO RIN.</p>
</div>

<p>Isang kibit lamang n~g balikat ang ginawa ni Tirso pagkatalos sa
laman n~g sulat, saka pan~giting nasabi ang ganitong m~ga
kataga:</p>

<p>&mdash;&iquest;May katuwiran na n~ga kaya akong magturing sa
sarili na mapalad na, dahil sa ganitong buhay na tinatawid
ko?...</p>

<hr style='width: 65%;' />
<a id="XVI" name='XVI'></a>
<h2>XVI</h2>

<h2>"&iexcl;KAY GANDA MO, ELSA!"</h2>

<br />


<p>Kung may hilig sa pagsusuri sa taglay na kahulugan n~g bawa't
bagay na nangyayari ang makasusubaybay sa lakad n~g
katan~gitan~ging buhay ni Elsa, ay sukat nang mapaghalata ang isang
katotohanan na bawa't gawi, kilos at pan~gu~gusap n~g matalinong
mestisa ay dili ang hindi nasasalig sa alinman sa m~ga sadya niyang
layon at lihim na han~garin. Kaya, kung isasagunita ang
pangyayaring ikinatuwa niya n~g gayon na lamang ang balitang galing
sa "malaking kababalaghang ipinaghimala n~g <i>martir</i> na si
pari Casio sa bahay ni donya Basilia", ay kaagad matatanggap na isa
m~ga talagang dapat niyang gawin ang kanyang ginawang pagaanyaya
kay Tirso na siyang makaabay niya sa pagdalo sa Pandakan upang
makipaglamay sa isang malaking piging at isang magdamagang sayawang
ipasasalubong sa manigong pasok n~g pumipintong Bagong Taon.</p>

<p>Minarapat n~ga n~g mestisa na ang makatang sa palagay niya'y
nagbabagong loob sa kanya ay siya niyang makasama sa pagsasadya sa
Pandakan, upang sa gayon ay magkaroon siya n~g pagkakataon na
mailipat sa kabatiran n~g tinukoy na makata ang balitang kanyang
natanggap tungkol sa nangyari sa San Lazaro.</p>

<p>At, binubuko pa lamang sa isip ang ganitong balak ay
malunodlunod na ang puso sa di masayod na kagalakan. Para na niyang
natatanaw, kahi't malayolayo pa, ang mabuting magiging wakas n~g
kanyang m~ga gagawin.</p>

<p>&mdash;Inaasahan kong hindi ipagwawalang bahala ni Tirso ang
aking sulat,&mdash;ang naibulong sa sarili sa gitna n~g kanyang
pagmumuni.&mdash;Kapag nabigo pa naman ako sa pagkakataong ito'y
talaga na lamang na sa kasawian ako nauukol....</p>

<p>Nalalaman niya na sa gabing yaon na kanyang ipinagaanyaya ang
isang pagsasalo, ang kapatid niya't hipag ay hindi daratnan ni
Tirso sa bahay, sapagka't ayon sa gayakang pinagkasunduan, hapon pa
n~g araw na iyo'y magpapauna na sa Pandakan ang magasawa upang
dalhin ang ilang bagay na iaalay sa maypiging. Kung si Elsa ay
maiiwan, ay sapagka't gayon ang kanyang pinakikunang hilin~gin sa
kapatid at hipag, at di umano'y ayaw siyang tantanang hindi isabay
sa pagparoon n~g ilang binibining masdaraan sa kanyang bahay sa
gabing iyon. At ang gayo'y kanyang binalangkas, upang madulutan
n~ga n~g kasiyahan ang m~ga mithi n~g kanyang kaluluwang lihi at
isinilang sa biyaya n~g kaligayaha't tamis n~g buhay.</p>

<p>Hangga't hindi niya nakukuhang masarili ang paghahari sa puso't
kalooban n~g makatang kinahihiban~gang labis n~g kanyang boong
pagkababae, at hangga't nagugunita niyang may isang "mulalang taga
lalawigan", na kinabubulagan n~g m~ga panin~gi't "tila"
nagkakapan~galan sa pitak n~g dibdib n~g nabanggit na makata, sa
pakiramdam n~g mestisa ay palusong na yata sa libin~gan ang tun~go
n~g kanyang kabuhayang di pa gaanong nagnanawnaw n~g ligaya sa
pakikihalubilo sa daigdigang ito. At yamang nalalaman niyang gayon,
ay kautan~gan na naman niya ang gumawa n~g tanang marapat gawin,
upang maiwasan ang bumabalang kapariwaraan.</p>

<p>"...At ang tao ay nalikha na may isip na kasama" ang narinig
niya sa isang tula ni Tirso. At ang isip na iya'y nakay Elsa:
kinakailan~gang gamitin niya sa lahat n~g bagay at sa lahat n~g
pagkakataon. Nararamdaman niyang ang kanyang puso ay tinitibukan
n~g walang kasingdubdob na pagibig sa makatang si Tirso;
nahahabilin naman sa isip niya ang paglikha n~g tanang kaparaanang
kailan~gan upang masunduan ang ikapagtatagumpay n~g pagibig na
iyan. Ang tunay na katamisang idinudulot n~g pagibig ay di maaaring
sayurin n~g kahi't sino, samantalang ang puso ay ipinasisikil sa
makipot na galawang gawa n~g pagpapakunwari, n~g pagbabalobalo at
n~g kung sabihi'y pakikibagay sa lakad n~g kaugalian. Ang hinhin,
yumi, kahihiyaan ... &iquest;ano ang m~ga katagang ito kundi m~ga
patibong lamang na nililikha n~g Kapisanan upang mapagkasanhian n~g
pagkaduhagi n~g m~ga kaloobang madaling malamuyot at n~g m~ga
damdaming walang tatag sa pakikilaban sa habagat n~g buhay? Ang
tunay na tamis n~g buhay ay wala sa parating pagpapakunwari, sa
pagimpit na palagi sa m~ga dalisay na itinitibok n~g damdamin.
Namamali iyang m~ga nagpapalagay na kabanalan n~g isang babae ang
tuwina'y kikimikimi, hindi makapagpahayag n~g kanyang isinasaloob,
ilas na parati sa bahagyang silay n~g mata n~g kapwa ... Ang
nararapat ikakimi, ang nababagay ikahiya, ay wala kundi ang anomang
baga'y at gawang nan~gan~gahulugan n~g pagkakasala. N~guni't
&iquest;pagkakasala baga ang pagsunod sa malalayang pitlag n~g
pusong dumaramdam n~g paggiliw? Ang pagkakasala, ay ang pagsuway sa
iniaatas n~g pusong iyan.</p>

<p>&mdash;&iexcl;Nararapat nang mawakasan ang m~ga paghihirap kong
ito!&mdash;ang nanggigitil na nawika, matapos paglimilimiin ang
ganyang hakahakang sarilingsarili n~g kanyang pagkamestisa.</p>

<p>At, nang sumapit ang gabing idarating ni Tirso sa kanyang bahay,
si Elsa ay kinahalataan kaagad n~g m~ga alila n~g isang
kabalisahang hindi mailin~gid.</p>

<hr style='width: 45%;' />
<p>Sa loob n~g bahay ay lumabas-masok siyang kung minsa'y
sasayawsayaw at kung minsan nama'y huhunihuni n~g alinman sa m~ga
kundimang kanyang nakakagiliwan. Mayamaya'y siyang lalapitan ang
bukas na pianong parang nagyayaya, at sandaling titipa ang
maliliksing daliring tila m~ga kandila, samantalang ang m~ga mata'y
ipapakong walang kurap halos sa papel n~g tugtuging lahad ang m~ga
dahon. Ang inaagpan~gan niya n~g gayong pagtugtog ay isang <i>fox
trot</i><a id="FNanchor_A_1" name='FNanchor_A_1'></a><a
href='#Footnote_A_1'><sup>[A]</sup></a> na naglalarawan n~g sarili
niyang haka.</p>

<span style='margin-left: 1em;'>Kung ang mga ibon at maging
halaman</span><br />
ay nagkakalaya sa pagiibigan,<br />
ang isang mestisa'y dapat ding magnawnaw<br />
ng mga biyaya ng Katalagahan.<br />
<br />
<span style='margin-left: 1em;'>Ang mestisa'y may pagirog na
kaparis ng balana,</span><br />
at anak din ni Bathalang tumanggap ng isang mana;<br />
mana'y dapat na gamitin ng ayon sa pinipita<br />
ng likas na pagkatao at sariling kaluluwa.<br />
<br />
<span style='margin-left: 1em;'>Sa harap ng Batas ng
Pagkakalikha.</span><br />
babae't lalaki ay pantaypantay nga;<br />
kung gayon, mestisa, di dapat lumuha<br />
sa piling ng ibang kapwa mo diwata.<br />


<p>Kapagkuwa'y siya namang haharapin ang malaki't malinaw na
salamin, at dito'y waring ipagtatanong kung ano pa kayang ayos ang
marapat niyang gawin sa kanyang maganda nang pus&oacute;d, kung
ilan pang daan n~g espongha ang marapat niyang gamitin upang
mawalan n~g balantan ang pulbos n~g kanyang mukha; at kung alin pa
kayang kasuutan ang sukat niyang ipalamuti sa kanyang
baling-kinitang pan~gan~gatawan upang maging kahalihalinang lalo
ang kanyang anyo na ipasasalubong sa makatang kinahuhumalin~gan n~g
kanyang pagibig.</p>

<p>Nahagisan n~g tin~gin ni Elsa ang isang alilang babae na
patagong sumisilip sa pinto n~g kusina na wari'y nan~gin~gimbulo sa
kanyang pagbikas, at kanyang tinanong:</p>

<p>&mdash;&iquest;Maganda na ba ako?</p>

<p>&mdash;Wala na pong maipipintas ang lalong pihikang
makamamasid,&mdash;ang may lakip na n~giting itinugon n~g
alila.</p>

<p>&mdash;&iquest;Kung ikaw ba'y lalaki ay mahahalina ka na sa
akin?</p>

<p>&mdash;&iexcl;Patay na lamang po ang hindi tablan n~g
pagkahalina!</p>

<p>At ikinasiya n~g mestisa ang m~ga patunay na narinig sa alilang
yaong babae ring paris niya.</p>

<p>Subali't gayon man, upang huwag yatang maging an~gap ang kanyang
m~ga kilos, at nang mawalan na n~g sukat makasaksi sa kanyang
pagbibigay panahon sa pagpapakaliklik sa pan~gan~garap n~g gising
sa laot n~g m~ga hiwaga n~g pusong inaalihan n~g bulag at walang
habas na pagsinta, ang ginawa'y inutusan ang dalawang alilang
tan~ging kasama noon sa bahay, na bumili n~g kahi't anong bun~gang
kahoy na maaaring magulasina, gaya n~g siko, mansanas o anoman.</p>

<p>&mdash;Kung dito po sa malapit sa ati'y walang mabibili
niyan,&mdash;ipinasubaling tugon n~g m~ga inuutusan.</p>

<p>&mdash;Kahi't doon sa palengke'y sumaglit na kayo; at
magtagaltagal ma'y makapaghihintay na ako.</p>

<p>At nawala noon din sa harap ni Elsa ang kanyang mababait na
alagad.</p>

<p>Nang mapanaog ang m~ga alila ay wala na siyang sukat pan~gilagan
sa loob n~g bahay.</p>

<p>Binuksan ni Elsa ang isang lagpas taong aparador na sikip na
sikip sa kanyang mahahalagang kasuutan. Kumuha n~g isang sayang
sutla; isinunod ang isang may burdang baro; saka ang panyong
nauukol na pangalampay. Inilaglag sa sahig ang nasa katawan. At
iyon ang inihalili. Lumakad. Lumin~gon sa likod. Lumin~gay.
Kumendeng ... At nagparaandaan sa harap n~g isang malaking salamin,
at binikasang maigi ang kanyang anyo. Bawa't lupi n~g panyo'y
iniayos na mabuti; bawa't lukot n~g baro ay main~gat na pinantay:
at ang mahabang buntot n~g saya ay boong husay na binitbit n~g
kamay na kaliwa.</p>

<p>Datapwa't ... &iexcl;ayaw niya niyon! Hindi iyon ang dapat
niyang ipasalubong kay Tirso. Kung kapagkaraka'y gayak na siya,
mawiwika nitong talagang sinadya niya ang gayong pagbibihis.</p>

<p>Naglabas na naman n~g iba: ang isa sa kanyang pinakamagagarang
pangbahay ang napiling kunin. At gaya n~g una, ay isaisang
inilaglag ang kasuutang nasa katawan. N~guni't hindi rin tumama sa
kanyang loob ang damit na huling pinili, kaya't di na naman
ipinagpatuloy ang pagsusuot.</p>

<p>&iquest;Alin n~ga kaya ang kanyang marapat gam&iacute;tin?</p>

<p>Narinig niyang tinugtog n~g isang orasang nakasabit sa dingding
ang ikapito n~g gabi; at napadun~gaw siyang saglit sa bintana, gawa
n~g pagkainip, wari sa paghihintay sa kanyang tinipanang
makata.</p>

<p>&mdash;Wala pa,&mdash;ang nasabi,&mdash;marahil ay
mahahatinggabihan n~g dating ni Tirso, yamang ang m~ga tao'y
nalalaang magpuyat n~gayon dahil sa pagsalubong sa bumubun~gad na
Bagong Taon.</p>

<p>At pagalis sa durun~gawan ay napataas ang kanyang tin~gin sa
mukha n~g salaming kaharap. At kanyang nakitang sa boong hugis n~g
katawan niya ay walang nalalabing tagapagkubli n~g kahihiyaan liban
sa isang manipis at maputing damit pangloob na mula sa dibdib na
nakaluwa ay nagtatapos ang luwang sa may kalamnan n~g binting yari
mandin sa lalikan. Subali, dahil sa kanyang pagiisa, hindi
inalumana ang kanyang pagaanyo, at nagyao't dito pa sa bulwagang
binibigkas ang ganito:</p>

<span style='margin-left: 1em;'>Sinungaling iyang tubig, kapag
hindi napilitang</span><br />
maginalon at sumulak, kung may apoy na nadarang;<br />
ang isda ay mailap nga't di mahuli sa baklaran<br />
nguni't dagling nabibinwit, pag may paing nakaumang.<br />
<br />
<span style='margin-left: 1em;'>Bulaan ang paroparong di maaakit sa
bulaklak.</span><br />
pag ang ganda't kulay nito ay may tamis na kalangkap;<br />
gamogamo'y hamak lamang, pag ang ilaw'y walang ningas,<br />
datapwa't kung may sindi na'y bayani ring matatawag.<br />
<br />
<span style='margin-left: 1em;'>May halamang gabigabi'y tikom nga
ang mga dahon.</span><br />
parang taong natutulog na nahapo sa maghapon;<br />
n~guni't tao't halaman ma'y nagigising, nagbabangon.<br />
pag ang araw'y may sikat nang sa lahat na ay pagukol.<br />


<p>Katiyap n~g panghuling alin~gawn~gaw n~g tulang itong bininigkas
sa sarili ay naulinigan n~g mestisa ang ilang sunodsunod na yabag
n~g m~ga paang mandi'y pumapanhik sa hagdan. Siya noo'y nabubun~gad
sa pintong paharap sa hagdanan, at sa isang pihit n~g tin~gi'y
hindi mangyayaring di niya mapagsino ang pumapanhik na iyon. At
nakilala n~ga: ang makatang hinihintay na darating.</p>

<p>&mdash;&iexcl;Ah!...</p>

<p>&mdash;&iexcl;Oh!...</p>

<p>Sa pagsasagupa n~g kanilang m~ga mata, dalaw at dadalawi'y kapwa
napatdahan n~g dila't tila nan~gapatulos sa kanikanyang
kinatatayuan....</p>

<p>Inibig ni Elsa na tumakbong magtago o magtun~go sa may sisidlan
n~g damit, datapwa't ang kanyang m~ga paa'y hindi naian~gat sa
pagkakayapak sa ibabaw n~g tabla.</p>

<p>Si Tirso nama'y nagtangkang manaog na walang paalam upang
makaiwas sa gayong napakatuksong pagkakataon. Subali't walang
anoano'y tinanggap n~g kanyang m~ga tayn~ga ang ganitong malambing
na tawag n~g birheng iyon na wari'y naghihimala sa harap niya:</p>

<p>&mdash;&iexcl;Magtuloy ka, Tirso!</p>

<p>At ang lalaki'y napalin~gon sa kabila. At ang babae, sa gayong
pagkakimi, ay madaling nakahalata. Kaya't sa nakakikiliting kilos
ay itinanong n~g boong lamyos:</p>

<p>&mdash;&iquest;May hinihintay ka bang kasama?</p>

<p>At si Tirso, sa narinig, ay parang dumamdam n~g hiya. Muling
inilantad ang mukha sa harap n~g himalang iyon n~g karilagan,
n~guni't noon di'y waring nan~gasilaw ang kanyang m~ga mata. Kaya't
ang m~ga ito ay mabanayad na kinublihan n~g isang palad, bagay na
siya namang ikinatanong ni Elsa n~g isang paaglahing turing:</p>

<p>&mdash;&iquest;At ikaw ba ay napuwing?</p>

<p>At ang makata ay wala nang nagawa kundi sumuko at pabihag na
buongbuo sa diwatang iyong naghahatid sa puso niya n~g di
mailarawang m~ga tibukin.</p>

<p>Sinaksihan n~g m~ga namamalikmatang balintataw ni Tirso ang
banaybanay na pagan~gat at pagdipa n~g dalawang bisig ni Elsa, na,
nang m~ga unang sandali'y nagmistulang lawin na dadagit n~g sisiw,
datapwa't kaginsaginsa ay nagsalan~gaylan~gayang mandi'y
lumalan~goy sa gitna n~g alapaap.</p>

<p>&mdash;Nagiisa ka yata ...&mdash;pautal halos na namitiw sa m~ga
labi n~g lalaki, pagkalipas n~g saglit na walang imikan.</p>

<p>&mdash;&iquest;At kung nagiisa man?&mdash;isinambot n~g
mestisang sinundan n~g isang hakbang na papalapit sa
kausap.&mdash;&iquest;Nahahalayan ka bang makiharap sa akin n~g
sarilihan'?&mdash;idinugtong pang punongpuno n~g lambing.</p>

<p>&mdash;Hindi naman, Elsa ...&mdash;tan~ging naitugong lipos n~g
pagkakimi n~g makatang pinaghaharian n~g kabaklahan.</p>

<p>Mabilis na gaya n~g isang nakasisilaw na kidlat, ay kagyat na
nagdaan sa papawirin n~g alaala ni Tirso ang larawang mistula n~g
kanyang kabiyak n~g dibdib na hindi niya matulusan kung saan
naroroon.</p>

<p>&mdash;&iexcl;Teang! ...&mdash;ang naibulong na lamang sa
sarili.</p>

<p>Datapwa, ang paglalatang n~g budhi n~g mestisa ay patuloy na
walang untoluntol, sumusulak na tubig na nahahandang mamayani sa
kanyang maaaring lakumin.</p>

<p>&mdash;Halika sa loob, Tirso, kung hindi ka talagang
nahahalayang makiharap sa akin sa ganitong
ayos,&mdash;anya.&mdash;Masok ka, at may m~ga kalugodlugod na
balita akong iuulat sa iyo.</p>

<p>Pagkarinig sa gayong binigkas n~g dalaga, isang pagkahalinang
hindi mapaglabanan ang kaagad naramdaman n~g makata sa kaibuturan
n~g kanyang sumisikdong puso. Kaya't pigil halos ang paghin~gang
sumunod sa nais n~g magandang si Elsa.</p>

<p>Dalawang mesedorang magkaagapay na anaki'y tinatanuran n~g isang
nakapatun~gong salamin ang napili nilang pagtigisahan. At
pagkahilig sa tinurang likmuan ay si Elsa ang unang nagbukas n~g
pananalita.</p>

<p>&mdash;&iexcl;Pinapagtataka mo akong lubha sa m~ga kilos na
iyong ipinamamalas sa akin!&mdash;ang wika.&mdash;Natatalastas kong
ikaw ay makata, isang lalaking anak sa tulaan at marahil ay
magpapakatapos sa m~ga tulain. Datapwa, sa di iilang pangyayari'y
napagkilala kong ikaw ay isa pa pala riyan sa m~ga kawal n~g
pagpapakunwari ... Gayon man, ay pakikibagayan din kita....</p>

<p>&mdash;&iexcl;Elsa!</p>

<p>&mdash;&iquest;Na ikinahihiya mo ang ganito kong ayos na iyong
nataunan sa iyong pagdating? Magdadamit ako, kung gayon.</p>

<p>Pagkawika nito, ang mestisa ay maliksing tumindig; tinun~go ang
magarang aparador at nuha n~g isang marin~gal na kasuutan, yaong
kakulay n~g apoy na nakadadarang at nakapapaso hanggang sa puso ...
Pagkapagbihis ay muling pumiling sa kinahihiligan n~g lalaki.
&iexcl;Oh, gaanong pagkasilaw ang nangyari noon sa m~ga balintataw
n~g makata!</p>

<p>&mdash;&iquest;Di ba tayo pasasa Pandakan?&mdash;ang mayamaya'y
naitanong ni Tirso, nang mamasdan niyang si Elsa'y parang
naghihintay sa kanya n~g anomang sasabihin.</p>

<p>&mdash;Oo n~ga,&mdash;isinagot n~g mestisa,&mdash;n~guni't
mamayang maghahatinggabi, pagkatapos na tayo ay makapagpasyal sa
Escolta at makapanood sandali n~g sayawan sa Plaza Moraga.</p>

<p>&mdash;Kung gayon, ay tayo na.</p>

<p>&mdash;Bago tayo lumakad ay ibig ko munang man~gako ka:
&iquest;hindi mo na kaya ako lilisaning walang paalam na gaya n~g
iyong ginawa noong tayo'y nakaautong magtun~go sa Luneta?</p>

<p>Hindi naikubli ni Tirso ang isang n~giting may lihim na
kahulugan, bago nakapakli.</p>

<p>&mdash;Ibig kong ibalita sa iyo, Elsa,&mdash;anya,&mdash;na sa
m~ga sandaling ito marahil ay pinasisimulan na ang taunang sayawan
n~g "Club Filipino", at gaya n~g pagkaalam mo, ako ay kaanib sa
klub na iyan. Gayon ma'y wala ako sa sayawang iyon at n~gayo'y nasa
piling mo, alangalang sa isa mong hiling na samahan kita sa
Pandakan. Sa pangyayaring ito, ay dapat nang mahulaan mo na kahi't
abutin tayo roon n~g umaga, ay nalalaan akong hindi magsasawa ni
lalayo sa iyong piling.</p>

<p>&mdash;&iquest;Diyata? &iquest;At sino ang kapareha mo?</p>

<p>&mdash;&iexcl;Sino pa! Walang iba kundi ang aking mabait at
butihing kaibigang nagpahatid sa akin kanina n~g isang mahalagang
aginaldo, ang pinakatatan~ging mestisa na kausap ko n~gayon....</p>

<p>&mdash;&iexcl;Mestisa! ... &iexcl;ang mestisang lagi mong
inihahatid sa alan~ganing kalagayan!...</p>

<p>&mdash;&iquest;Inihahatid sa alan~ganing kalagayan?</p>

<p>&mdash;Sukat na, Tirso. May sayawan n~ga pala kayo sa "Club
Filipino", ang sabihin mo sa aki'y kung ano't hindi ka na
naganyaya....</p>

<p>&mdash;Alalahanin mong may sulat ka sa akin tungkol sa sayawan
sa Pandakan; anyayahan kita sa klub ay sasabihin mo na lamang na
talagang binibigo ko ang iyong m~ga lakad.</p>

<p>&mdash;Tirso, tila bumabait ka na n~gayon....</p>

<p>&mdash;Mangyari'y nagaaral sa m~ga turo mo....</p>

<p>Sa lihim na pitak n~g dibdib ni Elsa ay dumalaw noon ang ilang
tilamsik n~g liwayway na waring naghatid sa kanyang kaluluwa n~g
m~ga unang balita n~g isang kapalarang di maglalao't mapapakanya.
Nang sandaling iyon ay naitanong ni Elsa sa kanyang sarili kung
tunay nang ang kilos na yaong namamasdan sa makata ay nagtataglay
n~g ibang damdamin, ibangiba, yaong di papalayong gaya n~g una,
kundi papalapit na't magbibigay kasiyahan sa kanyang m~ga lihim na
pan~garap. Tiningnan niya si Tirso n~g isang tin~ging parang
nan~gun~gusap. At ang bilang naging tugon n~g makata:</p>

<p>&mdash;&iexcl;Kay ganda mo, Elsa!</p>

<p>Kaikailan man sa boong pagkikilala nila ay di magunita n~g
mestisa na siya ay nakarinig na n~g gayong hayagang pagpuri n~g
makatang si Tirso, kundi nang gabing iyon. &iquest;Magdudulot na
n~ga kaya n~g masaganang ani ang m~ga pananim ni Elsang inaalagaan
sa pitak n~g kanyang dibdib?...</p>

<p>&mdash;Maalaala ko pala,&mdash;ang mayamaya'y narinig kay
Tirso,&mdash;&iquest;di ba't wika mo sa iyong sulat na ako'y
babalitaan mo n~g ilang bagay na mahalaga ukol sa aking kasaysayan,
kaya mo ninasang n~gayo'y maparito ako?</p>

<p>&mdash;Oo n~ga,&mdash;ang amin n~g dalaga,&mdash;n~guni't
nagaalaala akong baka hindi mo na naman paniwalaan....</p>

<p>&mdash;&iquest;At bakit hindi? Huwag lamang bang hindi ikaw ang
magbabalita eh....</p>

<p>&mdash;&iexcl;Nanuya ka na naman!</p>

<p>&mdash;Sabihin mo na n~ga, Elsa.</p>

<p>&mdash;Mabuti'y panggagaling na natin sa Pandakan.</p>

<p>&mdash;&iexcl;Ayoko!</p>

<p>&mdash;&iexcl;Anhin ko kung ayaw ka! &iexcl;Di mo matatamo ang
mahalagang balitang may kinaalaman sa babaeng kinauululan mo!</p>

<p>At dagling nakaramdam si Tirso n~g malaking pananabik.</p>

<p>&mdash;&iquest;May kinaalaman kay Teang?&mdash;itinanong na
agaran.</p>

<p>&mdash;Hindi ako nagbibiro,&mdash;ang matatag na sambot n~g
mestisa.</p>

<p>&mdash;&iquest;Ay bakit ayaw mo pang sabihin n~gayon?</p>

<p>&mdash;Sinasabi ko sa iyong mamaya na.</p>

<p>&mdash;Kung gayo'y tayna sa Pandakan.</p>

<p>&mdash;Subali't ... ayoko na yatang sa Pandakan tayo
magtun~go.</p>

<p>&mdash;&iquest;Ibig mo sa aming klub? Mabuti, kung magkagayon.
N~guni't lalong mabuti kung madaluhan natin kapwa ang dalawang
sayawan sa gabing ito.</p>

<p>&mdash;&iquest;Sa klub at saka sa Pandakan pa?</p>

<p>&mdash;Una muna sa "Club Filipino", saka kapag maghahatinggabi
na'y tumawid tayo sa Pandakan.</p>

<p>Ikinatuwa n~g mestisa ang mungkahi n~g makata. At noon di'y
inilabas na ang kanyang mahahalagang hiyas, isinakatawan ang m~ga
ito, at pagkatapos ay isinuot ang kanyang bagong sapatos na kakulay
n~g ginto.</p>

<p>Dumating ang m~ga alila na taglay ang m~ga ipinabili ni
Elsa.</p>

<p>&mdash;Hinuhulaan ko na n~ga bang paririto n~gayon si mang
Silveira,&mdash;ang manawanawang ibinulong n~g isa sa m~ga alila sa
kanyang kasama, pagkaabot kay Elsa n~g kanilang m~ga binili.</p>

<p>&mdash;Kapag naghintay ay talagang may darating
...&mdash;itinugon namang lihim n~g pinagsabihan.</p>

<p>At hindi naglipat sandali't nasarili na naman n~g makata at n~g
mestisa ang loob n~g kabahayan.</p>

<p>&mdash;Naito ang mansanas,&mdash;ang magiliw na alok ni Elsa sa
kanyang panauhin.</p>

<p>&mdash;Nagpabili ka pa pala niyan,&mdash;ang nawika ni Tirso
pagkamalas sa ipinagaanyaya n~g mestisa.</p>

<p>&mdash;Nagpabili ako nito, Tirso, at nais kong sa pamamagitan
nito ay mahulaan ko ang iyong m~ga niloloob....</p>

<p>&mdash;&iquest;Sa paanong paraan?</p>

<p>&mdash;Kung mamasarapin mo ang m~ga <i>frutas</i> na ito, ay
ituturing kong mamasarapin mo rin ang pakikipareha sa akin ngayon;
datapwa't kung mapuna kong hindi mo ito ikinasisiya, ay ipalalagay
ko namang magpaunlak ka ma'y napipilitan lamang....</p>

<p>&mdash;&iexcl;Mabuting panghuhula! At sa panghuhula mong iya'y
walang pagsalang matutunayan mong boong kaluluwa't boong pagkataong
ikagagalak ko ang pagdalo nating magkapareha sa sayawan n~gayon,
sapagka't kakanin ko n~g boong pananabik ang ... iyong
mansanas.</p>

<p>Natawa si Elsa. At natawa rin si Tirso.</p>

<p>Makasandali ay saka nagsalita ang mestisa.</p>

<p>&mdash;Natatandaan mo marahil na sa sulat ko'y nasasabing
magsasalo tayo sa gabing ito,&mdash;anya, samantalang tinatapos sa
bibig ang huling kagat n~g isang mansanas na kanyang
tinalupan.&mdash;Ang pagsasalong iya'y matutuloy; hindi n~ga lamang
dito kundi sa isa sa m~ga <i>hotel</i> o <i>restaurant</i> sa
Maynila, sapagka't hindi na napigil ang pagpapauna sa Pandakan
kanina pa n~g m~ga kapatid ko.</p>

<p>&mdash;Tayna, kung gayon,&mdash;tan~ging naipulas sa bibig ni
Tirso.&mdash;May kalesang naghihintay sa atin sa daan.</p>

<p>&mdash;&iquest;Mayroon ba?</p>

<p>&mdash;&Oacute;o.</p>

<p>At pagkapagiwan n~g ilang tagubilin sa m~ga alila, ang mestisa't
ang makata ay magkasunod nang nanaog at nawala noon din sa dilim
n~g gabi....</p>

<hr style='width: 65%;' />
<a id="XVII" name='XVII'></a>
<h2>XVII</h2>

<h2>&iexcl;ANG BUWISIT NA <i>NEGRO</i>!</h2>

<br />


<p>Ang kalesang sinasakyan ni Elsa at ni Tirso na isang <i>de
primerang</i> walang taglay na bilang sa likod at hila n~g isang
masipag na kastanyong ayaw manding madiktan n~g pamalo sa katawan,
ay sinusundan n~g dalawa pang mahahagibis ding kalesa na lumiwa sa
tapat n~g gusali n~g "Germinal" at paakyat sa tulay n~g Ayala, nang
masalubong n~g isa pa ring kalesang kinalululanan naman n~g
dalawang lalaking sa wika ni Cervantes naguusap.</p>

<p>Pagkalampas n~g sasakyan nina Tirso ay halos nagkasabay ang
pagulat na turing n~g dalawang lalaking kasalubong:</p>

<p>&mdash;&iexcl;Si Silveira at ang mestisa!</p>

<p>At kapwa hinabol n~g tanaw ang kanilang nakita.</p>

<p>At ang kanilang kutsero ay hinudyatang huminto.</p>

<p>&mdash;&iquest;Nakilala ba ninyong mabuti? Dr.
Nicandro?&mdash;itinanong n~g nasa kanan sa kanyang kaagapay.</p>

<p>&mdash;Kailan ma'y hindi ako pinagdadayaan n~g m~ga mata ko, G.
Martinez,&mdash;ang naging sagot n~g nasa kaliwa.</p>

<p>&mdash;Sa pagkatin~gin ko man ay sila rin.</p>

<p>&mdash;Kung gayo'y madali tayong magpihit at sila'y tultulan
natin.</p>

<p>&mdash;Mabuti n~ga,&mdash;at sa isang tukoy sa tagapagpalakad
n~g sasakya'y sinabi:&mdash;Kutsero, <i>vuelta</i>.</p>

<p>N~guni't ang hayop na humihila ay tila suwail na hindi
kadaglidagling nakukuha sa m~ga pabiglabiglang ubos. Nagumurong pa
muna sa m~ga tabi n~g bakod na parang tumututol sa m~ga hampas na
tinatanggap sa kutsero bago pumayag na bumalik n~g lakad at muling
tumakbo.</p>

<p>Nang makapihit ang sasakyan ni Dr. Nicandro at ni Martinez ay di
na nila mapagsiya kung alin sa tatlong kalesang nagpapatulinan ang
kina Tirso at Elsa. Gayon ma'y pinilit nilang magdagdag n~g bilis
ang mabilis nang takbo n~g kanilang kabayo, sa nais na mapalapit
din sa tatlong nagpapalusutan.</p>

<p>&mdash;&iexcl;Palo, kaibigan!&mdash;ang utos pang
nagkakanggagahol ni Martinez sa kutsero.</p>

<p>&mdash;&iexcl;Buwisit na kabayo!&mdash;ang payamot namang saad
ni Dr. Nicandro na sinasabayan pa n~g kamot n~g ulo.</p>

<p>&mdash;&iexcl;Pagkabagalbagal!</p>

<p>&mdash;Babayaran ka namin n~g <i>doble</i>, abutan lamang natin
ang isa sa tatlong kalesang iyon,&mdash;sinabi pa ni Martinez sa
kutsero.</p>

<p>At ang kutsero, sa panghahawak sa karan~galan n~g pan~gun~gusap
n~g m~ga maginoong sakay niya ay walang imik na sunod na lamang n~g
sunod sa bawa't sa kanya'y sabihin, samantalang ang likod n~g
kabayo'y siyang nag-uumas&oacute; halos sa malimit na lagpak n~g
pamalo.</p>

<p>&mdash;&iexcl;Kaliwa!</p>

<p>&mdash;&iexcl;Kanan!</p>

<p>Ilan pang sandali sa paghahabulan at nakita nina Martinez na
iisa na lamang ang kalesang kanilang nasusundan. At nagtibay sa
kanilang paniwala na iyon ang kinasasakyan n~ga n~g makata't n~g
mestisa. Ang iba ay nagsiliko marahil sa ibang daan at hindi na
nila mabakas.</p>

<p>&mdash;&iexcl;Habol, at malapit na tayo!&mdash;ani Dr.
Nicandro.</p>

<p>&mdash;&iexcl;Huwag na tayong hihiwalay sa sinusundang iyan
kahi't saan makarating!&mdash;ang wika naman n~g isa.</p>

<p>Samantala, ang m~ga sanhing naguutos n~g gayong pagtultol n~g
dalawang lalaking magkasama sa lakad n~g sasakyan nina Elsa at
Tirso, ay mapagkikilala sa ganito nilang salitaan:</p>

<p>&mdash;N~gayon tayo dapat maniwala sa kutob n~g ating
loob,&mdash;ang sabi n~g isa kay Martinez.</p>

<p>&mdash;Siya n~ga po, Dr. Nicandro,&mdash;ang ayon n~g
kapiling.&mdash;at ito po'y hindi na kutob lamang n~g loob, kundi
isang katotohanan nang itinatalampak n~g m~ga pangyayari sa ating
m~ga mata.</p>

<p>&mdash;Ako rin ang may kasalanan, kung sa bagay, sa ganitong
aking napagsapit,&mdash;ang wika pa n~g manggagamot habang
nagkukumamot halos ang kanilang kabayo.</p>

<p>&mdash;&iquest;Bakit po?</p>

<p>&mdash;Sapagka't gayong sa "Club Nacionalista" ay may nahalata
na ako ay kung ano't hindi pa nagbago n~g loob sapul noon.</p>

<p>&mdash;&iquest;At matagal na rin bang nahahalina kayo sa
mestisang iyan?</p>

<p>&mdash;Mula pa po noong una kong makita iyan at makatabi sa sine
"Ideal". &iquest;Kayo naman, kailan pa naging paris kong umasaasa
sa pagkakapalad sa nasabing mestisa?</p>

<p>-&iquest;Ako? &iexcl;Oh, di ko na ibig alalahanin, doktor! Sukat
ang nalalaman na ninyong kapwa tayo sinawi n~g ating pagasa, at
wala na. Sa ganang aki'y wala na n~ga pong nalalabi kundi ang
masunduan ko n~gayon kung saan naroroon ang pugad na
pinagpapasasaan n~g aliw n~g dalawang ibong iyan....</p>

<p>&mdash;&iexcl;Kundan~gan naman kasi'y nagpakahilam tayo sa
babaeng iyan! &iexcl;Parang ipinagtatanong pa natin kung ano ang
mestisa!...</p>

<p>&mdash;N~guni't kung ang babae po ay di ko
pinagn~gin~gitn~gitan; at ang kanyang pagpapahalaga sa iba ay
walang anoman sa akin na gaya rin n~g pagkawalang anoman n~g
pagkahalina ninyo sa kanya. &iquest;At di ba ninyo natatantong tayo
ay wala kundi dadalawa lamang sa hanay n~g di mabilang na m~ga
lalaking paris natin na naaakit din ni Elsa sa minsang pagbabati o
sa isang pagkakatitigan kaya? At ang kilos na iyan ni Elsa ay
siyang talagang kilos na sarili n~g mestisa.</p>

<p>&mdash;&iquest;Samakatwid ay kay Silveira kayo nagtatanim?</p>

<p>&mdash;Paano po'y pinamuhunanan ko n~g magandang loob ang
lalaking iyan, saka ganito ang iginanti sa akin....</p>

<p>&mdash;&iexcl;Ah, magkasama n~ga raw yata kayo sa "Philippine
Law School"!</p>

<p>&mdash;Tangi po sa riya'y nakatukatulong din niya ako sa kanyang
m~ga lakad para sa isa pang babaeng kababayan ko pa naman.</p>

<p>&mdash;&iquest;At may nililigawan pa bang iba?</p>

<p>&mdash;Di po lamang nililigawan, kundi talagang nobya na.</p>

<p>&mdash;&iquest;At saka n~gayo'y si Elsa Balboa naman ang
kasama?</p>

<p>&mdash;&iexcl;Iyan po ang labis kong ipinagdurugo n~g puso!</p>

<p>&mdash;Tunay n~ga palang ang <i>poeta</i> ay walang kabusugan,
walang hindi pinipintuho, walang hindi inaawitan n~g kanilang m~ga
tulain. &iexcl;Paano ka n~ga ba sa m~ga taong iyan!</p>

<p>&mdash;&iexcl;Pasasaan ba't hindi ako makagaganti!</p>

<p>Pagsapit dito n~g salitaan n~g dalawa, ay namalas nilang ang
sinusunda't ayaw hiwalayang sasakyan ay biglang nagtigil sa isa sa
m~ga tagong lansan~gan sa Sampalok.</p>

<p>&mdash;&iexcl;Aha, at dito pala!&mdash;ang sabi ni Martinez,
kasabay n~g pigil sa balikat n~g kutsero.</p>

<p>-&iexcl;Nalalaman na natin n~gayon!&mdash;ang susog naman ni Dr.
Nicandro.&mdash;Kutsero, huwag tayong pakalapit at baka makita
nila.</p>

<p>N~guni't ang kabayong nagn~gin~gitn~git mandi'y hindi napigil
n~g nagpapalakad kung hindi nang halos ay mabunggo na lamang n~g
kanilang kalesa ang kalesang sinasapantaha nilang kinaroroonan ni
Tirso at ni Elsa. Sa gayo'y kapwa walang maalamang gawin sa
pan~gun~gubli, dahil sa malaking pagaalaalang sila'y makikita n~g
makata at n~g mestisa, kung ang m~ga ito'y magsiibis sa sasakyan.
Datapwa't wala nang magagawa; nagkasubuan na. Maghintay na lamang
sa pagibis n~g dalawa. Ang dilim n~g gabi ay maaari na marahil na
maglin~gid sa kanila sa m~ga mata ni Tirso at ni Elsa.</p>

<p>Nang m~ga sandaling hinihintay nina Martinez at Dr. Nicandro ang
panunod na pagpanaog sa sasakyan n~g mestisa't n~g makata, ay
siyang paglunsad sa malapit sa kanila n~g isang malaki't mabigat na
katawan n~g isang lalaking ang kulay n~g mukha ay nakikipan~gagaw
sa dilim n~g gabi.</p>

<p>&mdash;&iexcl;Isang matabang negro!&mdash;ang naibulong na
punongpuno n~g mangha n~g kutsero sa dalawa niyang sakay.</p>

<p>&mdash;&iexcl;Negro! &iexcl;Negro n~ga!&mdash;ang hindi naman
magkantututong sambot n~g dalawa.</p>

<p>At noon di'y namasdan nilang sila'y nilapita't kinikilala n~g
tinurang <i>negro</i>. At pagkalapit sa kanila'y tumanong:</p>

<p>&mdash;<i>What are you doin, here, hombre? Por que sigue
conmigo</i>?</p>

<p>Ang kutsero, sa kabiglaana't pagaakalang siya ang tinatanong, ay
halos mautal sa pagsagot n~g:</p>

<p>&mdash;No gat, sinyor, no gat; mi bueno hombre....</p>

<p>Salamat sa ganitong nakatatawang tugon n~g kutserong
nahintakutan n~ga yata sa itim at laki n~g tinukoy na amerikano, si
Martinez at si Dr. Nicandro ay kapwa malamig ang loob na humin~gi
n~g nauukol na paumanhin matapos na ipaliwanag ang kanilang
pagkakamali. Ang amerikano'y anyong nagalinlan~gan pa sa m~ga
ipinahayag n~g dalawang magkasama, subali't dahil sa napaghalatang
sila'y m~ga tao ring may pinagaralan, alangalang sa kanilang
malinis at sanay na paggamit n~g inggles, saka sa mabuting ayos n~g
kanilang pananamit na di mahihintay sa m~ga may masasamang loob na
dapat paghinalaan sa gayong pangyayari, ay nagkibit na lamang n~g
balikat bago tumalikod na pumanhik sa isang bahay na nakaurong sa
daan.</p>

<p>Gayon na lamang ang nangyaring tawanan n~g m~ga naliho n~g
kadiliman n~g gabi. At habang nililisan nila ang pook na yaon, ang
pagn~gin~gitn~git n~g loob ay pinararaan sa matunog na
halakhakan.</p>

<p>&mdash;&iquest;<i>Pero</i> wala ka bang nakitang isang babae't
isang lalaki sa m~ga nasalubong natin sa may tapat n~g
"Germinal"?&mdash;itinanong ni Martinez sa kutserong nagtututop n~g
tiyan sa di mapigil na tawa.</p>

<p>&mdash;Mayroon n~ga po....</p>

<p>&mdash;&iquest;Ay saan nagtun~go?</p>

<p>&mdash;Aywan po ba; ang boong asa ko'y talagang ang nasusundan
natin.</p>

<p>At si Dr. Nicandro'y halos hindi makapagsalita sa pagiihit n~g
tawa.</p>

<p>&mdash;&iquest;Ano, G. Martinez, ibig ninyong magbalik tayo sa
Pasay upang matiyak kung siya n~ga o hindi ang ating
nakita?&mdash;ang tanong makailang saglit.</p>

<p>&mdash;Hindi na po kailan~gan,&mdash;ang tanggi n~g
tinukoy.&mdash;&iquest;At di ba kayo naniniwalang talagang siya at
si Silveira ang nasalubong natin?</p>

<p>&mdash;Naniniwala rin, n~guni't &iquest;nasaan sila?
&iquest;Ano't isang matabang <i>negro</i> ang nakatun~go natin
pahinto n~g ating sasakyan?</p>

<p>&mdash;&iexcl;Ang buwisit na <i>negro</i>!</p>

<p>At sumunod na naman ang pagkakain~gay n~g tawanan.</p>

<p>Sa mungkahi ni Martinez, ay minarapat n~g dalawang makikisig na
binatang kabilang sa, hanay n~g m~ga nabibighani n~g dilag ni Elsa
n~guni't di nagtatamong pala, na magtuloy sa isang <i>bar</i> sa
Santa Cruz upang kung mangyayari'y lunurin ang malaking pagkabigong
kanilang kinamtan sa loob n~g ilang kopita n~g alinmang inuming
pumapaso sa lalamuna't dumadarang sa diwa. Anopa't dahil n~ga sa
kabiguang iyon at pagkapahiya pa sa harap n~g isang amerikanong
itim, ang pagkamanggagamot ni Dr. Nicandro ay walang nagawa kundi
makiayon sa gayong mungkahi n~g kasama.</p>

<hr style='width: 45%;' />
<p>Sinarili ni Martinez at ni Dr. Nicandro ang isang munting mesa
na nasa isang dulo n~g tindahang iyon n~g sarisaring alak, n~g sa
isipan nila'y walang namumugad kundi ang larawan ni Elsa at ni
Tirso na magkapiling n~g boong laya, sa loob n~g isang kalesang
aywan nila kung saan nagtun~go.</p>

<p>Ang dalawang binatang ito ay nagkita nang gabing iyon sa
liwasang Goiti. At sapagka't nagkakilala sila sa sayawan sa "Club
Nacionalista" nang isang gabing kasama ni Martinez si Elsa, ang
ginawa n~g manggagamot ay kinaulong ang lalaking ito n~g ang
mestisang sinabi ang tukoy n~g kanyang pakikipagusap.</p>

<p>Sa pagniniig nilang iyon ay dili ang hindi sila nagkatapatan n~g
kanikanyang loob hinggil kay Elsa, at napagkaisahan n~ga tuloy na
sila'y magsadya kapwa sa Pasay, at magpasumalang maganyaya sa
mestisa sa pakikigalak sa Bagong Taong bumubun~gad,</p>

<p>Si Martinez na sadyang may ugaling di makapagsarili n~g lihim,
at si Dr. Nicandro na masasabi namang halos mahibanghibang na sa
n~galan at larawan n~g mestisa, ay kapwa hindi gumamit noon n~g
pagkakaila at ang tuyo at lagay n~g isa ay ganap na sumakaalaman
n~g isa pa. Anopa't sa wakas n~g kanilang salitaang iyon ay
lubusang napagtalastas n~g isa't isa na sila ay kapwa nabibilang sa
m~ga lalaking gayong pinagpapakitaan n~g mabuting loob ni Elsa ay
kung ano't hindi naman magkamit n~g kanilang minimithimithi. At
kapwa sila umamin, lubha pa nitong masalubong n~ga nilang
kasarilihan ni Elsa sa dilim n~g gabi si Tirso, na ang m~ga lakad
n~g makatang ito ay talagang malayo na ang nararating na kung
pakahahabulin pa nila'y dili ang hindi mangyari ang sila'y
uyamuyamin at n~gisihan na lamang.</p>

<p>&mdash;Wala na tayong nararapat gawin, G. Martinez, kundi ang
pawiin na sa ating alaala ang mestisang iyan, ang wika n~g
manggagamot nang maparaan sa lalamunan ang unang tungga n~g
nakalalasing na inumin.</p>

<p>&mdash;&iexcl;Ah! Kung sa ganang akin n~ga ay walangwala na ang
lahat,&mdash;iniayon naman n~g pinagpayuhan.&mdash;N~guni't ang
hindi lamang yata karakarakang mapaparam sa gunita ko ay ang di
mabuting iginanti sa akin n~g lalaking pinautan~gan ko n~g
magandang kalooban: si Silveira. Ang ginawi n~g lalaking ito anhin
ko mang limii'y humihin~gi n~g nababagay na kapalit, n~g nauukol na
paghihiganti....</p>

<p>&mdash;&iexcl;Hintay kayo!&mdash;biglang inihadlang ni Dr.
Nicandro sa pan~gun~gusap ni Martinez, at ang m~ga mata'y palihim
na itinudla't saka binawi sa dalawa pang lalaking nasa isang
mesitang di lubhang kalayuan sa kanila,&mdash;Sa may tinatalikuran
nati'y tila nauulinigan kong ang pinaguusapa'y dili iba't ang
pinaguusapan din natin. &iquest;Ibig ba ninyong makimatyag?</p>

<p>Ang dalawa ay kapwa nanahimik at tinalasan n~g tayn~ga ang
sinasabi n~g nasa kanilang likuran na nang kanilang lin~guni'y
hindi naman namukhaan.</p>

<p>At ang narinig nila:</p>

<p>&mdash;&iexcl;Ganoon ang lalaki! &iexcl;Nasusulit ang pagod!
Hindi paris mong sa pamamalakaya sa mestisang iyan ay panay na
"talo" at walang "panalo"....</p>

<p>&mdash;Ang sabihin mo'y lalong mapalad siya kaysa akin.
&iquest;At ano? Kung ako ang nasa katayuan ni Silveira,
&iexcl;hindi ko masabi kung saan na kami nakarating!</p>

<p>&mdash;&iquest;Ibig mo bang sabihi'y hindi mo magagawa ang paris
n~g ginagawa ni Silveira?</p>

<p>&mdash;Ang sinasabi ko ay magagawa ko ang paris n~g iyong
hinahan~gaan sa kanya, kung ako ang nagkaroon n~g kapalarang
maghari sa kalooban at pagibig ni Elsa.</p>

<p>&mdash;&iexcl;Ikaw pala! Sa salitaang nauukol sa babaeng
mestisa, ay di na kailan~gan ang paghahanap o paghihintay n~g
kapalaran. Ang pagkakapalad n~g isang gaya natin sa harap n~g
mestisa, ay di sa mestisa nanggagaling kundi sa atin din. Ang
mestisa ay hindi kagaya n~g ating m~ga babaeng ibig na'y ayaw pa.
Ang kaibang sangkap n~g dugo n~g isang paris ni Elsa ang nagbibigay
sa kanya n~g kaibhan sa wagas na pilipina. Kung sa bagay ay di ko
natatalos ang "hulo at luwasan" n~g m~ga lakad sa kanya ni
Silveira, n~guni't gayon ma'y hinuhulaan kong kung nagkapalad man
ang lalaking iyan ay sapagka't natutuhan niyang tugunan ang m~ga
lihim na han~garin n~g mestisa. Nalurok niyang si Elsa ay may
kaluluwa na laging nauuhaw sa hamog n~g kabataan, na ang puso'y
lahad na parati sa dilig n~g sarisaring aliw na idinudulot n~g
kamunduhan; si Silveira nama'y walang sinayang na pagkakataon, at
ang lahat n~g iyo'y kanyang inihahandog n~g ubos kaya<br />
<span style='margin-left: 0.5em;'>... At kung kayo n~g makatang
iya'y may pagkakaiba, ay sa dakong iyan</span><br />
kayo talagang nagkakalayo.</p>

<p>&mdash;N~guni't si Elsa Balboa ay hindi paris n~g balanang
mestisa. Sa dinamidami n~g naaamuyan kong nan~gin~gibig sa kanya,
ay iisa lamang naman si Silveira na nakalalamang sa akin. Di siya
katulad n~g ibig mong ilarawan na may pusong tuwina'y may pitak sa
sangdaan mang pan~galan.</p>

<p>&mdash;Kung bagaman ay sa dahilang hangga n~gayo'y nagiisa pa
rin si Silveira na natututong bumagay sa maiinit na sulak n~g dugo
ni Elsa. Subukin mong gawin ang m~ga "kasanayan" n~g makatang iyan,
at makikita mong ako'y hindi nagpapakalabis sa aking m~ga
hakahaka.</p>

<p>&mdash;&iexcl;Aywan n~ga ba sa mestisang iyan!...</p>

<p>&mdash;Paris n~gayon: &iquest;ano ang napanood natin?
Samantalang ikaw at ang tanang paris mong tutulogtulog ang
damdami't waring naglalaway sanhi sa pagkatin~gala sa isang
manggang nakabitin sa puno, si Silveira naman ay boong pagwawaging
nagdaan sa harap nati't kakawit-bisig ang mestisa na pumanhik sa
isang <i>hotel</i>....</p>

<p>Pagkarinig nina Dr. Nicandro't Martinez sa dakong ito n~g
salitaan n~g dalawang lalaking hindi nakikilala, bagaman alan~gang
asalin n~g gaya nila ay kapwa sila nagtangkang makilahok sa gayong
paguusap, upang kung sakasakali'y kanilang matalos kung aling
<i>hotel</i> ang binanggit na iyon. Datapwa't hindi naman nangyari,
palibhasa ay panunod nang nagsilabas noon din sa pintuan n~g
tindahan ang m~ga lalaking kinaringgan n~g gayong salitaan.</p>

<p>&mdash;&iexcl;Si Elsa at si Silveira sa <i>hotel</i> sa ganitong
oras! &mdash;ang pakagat-labing nasambit ni
Martinez.&mdash;&iexcl;Ah, talagang ang kapalaran ay kanila na!</p>

<p>&mdash;Kaya dapat na tayong magpugay sa kanila,&mdash;ang wika
naman n~g manggagamot.</p>

<p>&mdash;N~guni't kung hindi ang buwisit na <i>negro</i>, sana'y
hindi nila tayo napaglihuan.</p>

<p>At ang dalawa man naman ay nagsilabas na rin.</p>

<p>Sa nais manding ganap na malimutan ang gayong dagok n~g
kasaliwaan ay nagkaisang magpapauwi na kapwa n~g bahay at hindi na
tuloy makikibahagi sa kasayahang pinagpupuyatan sa lahat n~g
dako.</p>

<hr style='width: 65%;' />
<a id="XVIII" name='XVIII'></a>
<h2>XVIII</h2>

<h2>MGA PUSONG NAGLALAMAY</h2>

<br />


<p>&mdash;Kinakailangang gamitin ko na n~gayon ang lahat n~g
paraang aking magagamit sa ikapagwawagi n~g aking m~ga
adhika,&mdash;ang naibulong ni Elsa sa kanyang sarili samantalang
pinagmamasdan niya ang masasayang kilos ni Tirso nang sila ay
nagsasalo n~g boong lugod sa isa sa m~ga mesa n~g "Hotel de
Francia".</p>

<p>At may katuwiran si Elsa upang magsaloob n~g ganyang balak. Ang
damdamin at palagay na kanyang nadadama sa bawa't kilos at
pan~gun~gusap n~g makata nang gabing iyon, ay talagang di na kagaya
n~g dating may lamig n~g yelo n~g pagkawalang pakiramdam, kundi may
init na n~g apoy n~g isang kaloobang pinapagaalimpuyo n~g lihim na
pagiimbot. Ang ginawang paghawak ni Tirso habang nasa kalesa sila
sa kanyang dalawang maliliit na kamay na binibigyan pa n~g
bahabahagyang pisil na isinasaliw sa kahi't anong sabihin; ang
pagpaparinig sa kanya noon n~g m~ga halimbawang may dalawang
kahulugan na kung minsa'y makakiliti at kung minsa'y makakalamkam;
at ang malimit na paglalagay sa pinggan niya n~g sarisaring ulam
nitong nagsasalo na sila; saka ang mahigpit na pagtanggi't
pagkakaila ni Tirso nang banggitin niya't pakibalitaan si Teang;
ang lahat n~g ito ay m~ga pangyayaring mahigpit sa kailan~gan upang
siya, si Elsa, ay magkapaniwalang si Tirso ay dili ang hindi n~ga
natatawag na sa di karaniwang alindog na tinataglay n~g kanyang
pagkamestisa.</p>

<p>&mdash;At ang paraang dapat kong gamiti'y ang lunurin siya sa
galak, lasin~gin ang puso niya sa alak n~g aliw at kung
mangyayari'y suubin ang kaluluwa niya n~g kamanyang n~g ligaya,
hanggang sa pumaimbuyog sa lawak n~g pan~gan~garap ang kanyang
diwang kapatid n~g m~ga salamisim,&mdash;ang wika pa ni Elsa,
habang tanggap siya n~g tanggap sa bawa't putaheng sa kanya'y
idulot n~g makatang kapiling.</p>

<p>Sinabayan muna n~g mestisa ang pagtagay n~g
<i>valdepe&ntilde;as</i> ni Tirso bago muling ipinagpatuloy ang
lihim na pagduduklay sa sarili n~g ganito:</p>

<p>&mdash;Ang ginawa n~g pari sa hihigan ni Teang na natutop ni
manang Magda sa tahanan ni tia Basilia ay mabuting ipaghintay ko na
muna n~g ibang pagkakataon para ibalita sa kanya sa ayos na
magalin~gin ko. Kung iyo'y n~gayon ko sasabihin, anomang
balatkayo'y hindi makagigitaw at ang dibdib niya'y papasuking
walang sala n~g malaking kalumbayan. Kung magkagayon ay
nan~gan~ganib akong maparam na nama't sukat ang ganitong kanyang
m~ga kilos at palagay na sa masid ko'y nan~gan~gako n~g aking
nalalapit na tagumpay....</p>

<p>&mdash;Elsa,&mdash;ang sa malambing na tinig ay itinawag sa
kanya n~g makatang kasalo, tawag na siyang gumambala sa kanyang
pagmumunimuni. &mdash;&iquest;Nahuhulaan mo kaya ang sukat isaloob
n~g m~ga taong nakamamalas sa ganito nating anyo?...</p>

<p>At ang tanong na iyo'y lalo pang nagparamdam n~g kasiglahan n~g
pagasa sa m~ga lamad n~g puso n~g dalaga at siyang nagpapula n~g
kanyang mukha sa sandaling iyon. Kaikailan man ay di siya
nakaririnig n~g gayong pan~gun~gusap na iniuukol sa kanya ni Tirso.
Subali't &iquest;ano ang marapat niyang itugon?</p>

<p>&mdash;Hulaan mo n~ga, Elsa, ang iniisip n~gayon n~g m~ga taong
iyang nagtin~gintin~gin sa atin,&mdash;ang pan~giti pang saad n~g
makata, kasabay ang panakaw na pagpupukol n~g sulyap sa m~ga iba
pang taong nagpapasikip sa malaking <i>hotel</i> na iyon.</p>

<p>&mdash;&iquest;Hulaan ko?&mdash;ang sa di kawasa'y ipinakli n~g
mestisa,&mdash;Ang aking hula ay iniisip nilang sila'y nakakikita
n~g isang lalaki at isang babae na nagsasalo sa mesitang itong
ating pinaghaharapan....</p>

<p>&mdash;&iexcl;Mabuting panghuhula! N~guni't hindi iyan ang ibig
kong marinig sa iyo....</p>

<p>&mdash;&iquest;At alin pa?</p>

<p>&mdash;Nakakikita n~ga sila n~g isang babae't isang lalaki sa
mesitang ito; n~guni't ang kung ano ang kanilang ipinalalagay na
sanhi n~g ganitong pagsasalo ay siyang ibig kong hulaan mo.</p>

<p>&mdash;&iquest;Sanhi n~g pagsasalo? &iexcl;Alin pa kung hindi
ang pagkain!</p>

<p>&mdash;&iexcl;Kay pilyapilya mo!</p>

<p>&mdash;&iquest;At ano? &iquest;hindi ba tama ang aking hula?</p>

<p>&mdash;Pagkain n~ga ... subali't &iquest;magano ang palagay nila
sa atin? Alalaong baga: &iquest;magkapatid o magkaibigan?
&iquest;magkaibigan o magsinggiliw, &iquest;magsinggiliw o
magkaaway?</p>

<p>&mdash;&iexcl;Magkaaway!...</p>

<p>&mdash;&iexcl;Diyan ka natalo!</p>

<p>&mdash;&iquest;Ikaw: ano ang hula mo?</p>

<p>&mdash;&iquest;Ang hula ko? Ang hula ko'y ... itinuturing nilang
tayo ay dalawang pusong iisa ang tibukin....</p>

<p>&mdash;&iexcl;Tirso!...</p>

<p>&mdash;&iquest;At ano? &iquest;Hindi?</p>

<p>&mdash;Makikita mo't iiwan kita, kapag ganyan pagkapilyopilyo
mo....</p>

<p>&mdash;&iquest;Iiwan mo ako? &iquest;At kanino ka sasama?</p>

<p>&mdash;&iexcl;Salbahe!</p>

<p>&mdash;&iquest;Kung kanino n~ga, eh?</p>

<p>&mdash;&iexcl;Sa lelang mong panot!</p>

<p>&mdash;&iexcl;Pilya!</p>

<p>At biglang itinungga ni Tirso ang nalalabing laman n~g kopang
nasa harap niya. Pagkatapos ay nagmukhang malungkot, saka itinanong
sa mestisa:</p>

<p>&mdash;&iquest;Kung iiwan mo n~ga ako, Elsa, ay kanino ka
sasama?</p>

<p>&mdash;&iquest;Nahihibang ka ba, Tirso? &iquest;Ano ang
nangyayari sa iyo?</p>

<p>&mdash;&iquest;Malinaw ang aking pagiisip. Datapwa't nais ko
lamang na magkaroon na n~g wakas ang m~ga pagaalinlan~gan
ko....</p>

<p>Sumikdo ang dibdib ni Elsa.</p>

<p>&mdash;&iquest;Pagaalinlan~gang paano?&mdash;kanyang
itinanong.&mdash;&iexcl;Sukat na n~ga, Tirso, iyang m~ga kaululan!
Limutin mo muna ang iyong pagkamakata....</p>

<p>&mdash;&iexcl;Kaululan ... pagkamakata!...</p>

<p>&mdash;Ako'y bantad na sa iyo....</p>

<p>&mdash;&iquest;Bantad na paano?</p>

<p>&mdash;Na ako'y may labis nang pagkakilala na ikaw ay
nagsasalitang lumilipad sa malayo ang isip....</p>

<p>&mdash;Iyan ang hindinghindi mo mapatutunayan.</p>

<p>&mdash;Ako ay may pinagbabatayang m~ga pangyayari....</p>

<p>&mdash;&iquest;Pangyayaring ano?</p>

<p>&mdash;Itigil mo na muna iyang kaululan, sabi eh ... Ang isipin
mo ay kung saan tayo nararapat dumalo pagkakain natin: o sa
Pandakan na o magdaan pa kaya sa inyong klub.</p>

<p>&mdash;Sa klub muna namin.</p>

<p>&mdash;Maging saan man ang tun~go nati'y dapat mong paggayakan
kung ano ang imamatuwid mo, sakaling makarating sa m~ga tayn~ga ni
Teang ang ganitong ating pakikipaglamay sa kasayahan n~g gabing
ito.</p>

<p>&mdash;Si Teang ay wala na sa akin, at ni di ko maalaman kung
saan siya naroroon sa m~ga oras na ito.</p>

<p>&mdash;&iquest;Wala na sa iyo? &iquest;Ay kapag naalaman mo kung
saan siya naroroon?</p>

<p>&mdash;Magkagayon ma'y wala akong sukat na ikabahala.</p>

<p>&mdash;&iquest;Tunay?</p>

<p>&mdash;&iexcl;Tunay na tunay!</p>

<p>At ang mestisa ay nan~giti. At ang makata ay napatitig.</p>

<p>&mdash;Sabihin mo n~ga, Elsa, kung saan naroon si
Teang.&mdash;ani Tirso mayamaya.</p>

<p>&mdash;&iquest;Sabihin ko sa iyo?&mdash;ang tanong n~g
dalaga.</p>

<p>&mdash;Kahi't wala na siyang anoman sa aki'y ibig ko lamang
matalos ang kinadoroonan niya.</p>

<p>&mdash;&iexcl;Talagang may pagmamalasakit!</p>

<p>&mdash;Wala, Elsa....</p>

<p>&mdash;Hamo't mayamaya, at kung hindi matuloy ay sa iba nang
araw.</p>

<p>Nagkataon namang sa lalapit ang tagapaglingkod na may idinudulot
na malamig na sorbetes, bilang pangwakas na nasasaysay sa di
pangkaraniwang <i>menu</i> na inihandang pangbagong taon n~g "Hotel
de Francia."</p>

<p>Nang sila ay manaog sa gusaling yaon, ay kasunod na nila ang
kung anoanong bulun~gan n~g m~ga taong mapagbigay n~g kahulugan sa
kahi't anong makitang kilusan n~g isang babae't isang lalaki na
gaya na n~ga n~g kina Tirso at Elsa.</p>

<p>&mdash;&iexcl;Masama ang lagay n~g dalawang iyon!</p>

<p>&mdash;Malamang na malayo ang abutin n~g kanilang m~ga
lakad....</p>

<p>&mdash;Pagkakabisala'y may maipagsusulit silang masarap na ...
Bagong Taon n~gayon sa kanikanilang m~ga magulang.</p>

<p>&mdash;&iexcl;Ang asal n~ga naman n~g kabataan sapanahong
ito!</p>

<p>&mdash;&iexcl;Sa aba n~g m~ga ina at ama na naninibulos n~g
pagtitiwala sa kabaitan n~g anak!</p>

<hr style='width: 45%;' />
<p>At ang mestisa't ang makata, makailang saglit pa, ay kasalamuha
na sa di magkamayaw na taong naglisawlisaw mula sa Plaza Moraga
hanggang sa pasalapang na dulo n~g Escolta.</p>

<p>Sa m~ga pook na sinabi, gaya n~g ginagawa sa taon-taon, nang
gabing iyo'y lumundo ang di mabilang na taong kung saansaang dako
nagbuhat, m~ga taong paraparang kinababadhaan sa mukha n~g
kagalakang hindi masayod. Sa magkabilang bangketa at hanggang sa
gitna n~g lansan~gan ay salusalubong ang m~ga nagbibiruan n~g boong
tiwala. Naghihiyawang animo'y m~ga kawal na galing sa pinagwagihang
digma. May pinatutunog n~g ubos lakas na m~ga pakakak o tambol,
lata o anomang bagay na makatutulong sa kaingayan. Naghahagisan n~g
<i>confetti</i> hanggang sa man~gapuwing at man~gasamid.
Nagsisiluan n~g mahahabang <i>serpentina</i>. Lumalakad n~g
papasingpasing; umaanyo n~g katawatawa; nagpapahid sa mukha n~g
kung anoanong kulay; n~gumin~gisi, sumisigaw, humahalaklak ...
Anopa't kung ang Bathalang sinasamba n~g m~ga taga mundong ito ay
siyang tunay na Bathalang nakababatid n~g tanang ginagawa n~g
Kanyang m~ga nilikha, ay labis na sanang makapagpalubag n~g Kanyang
poot ang gayong pagdurumog n~g Kamaynilaan sa walang habas na
pagdiriwang bilang tanda raw n~g pasasalamat sa Kanya tuwing
sasapit ang paghahalili n~g m~ga ta&oacute;ng binibilang sa
kabuhayan n~g m~ga tao. At ang bayang ito ay di na sana Niya inibig
na ipadalaw na lagi sa sarisaring salot at kapan~ganyayaang gaya
n~g kolera, pagsasalat sa ani at pangdadayupay n~g m~ga
dayuhan....</p>

<p>Subali, sa may napapala o wala man, sa natatalos o hindi ni
Bathala ang gayong inaasal, ang totoo'y mistulang ulol n~ga ang
lahat kapag gayong gabi na n~g pagsalubong sa Bagong Taon. Sa m~ga,
bahaybahay ay halos m~ga sanggol lamang na walang isip ang natitira
sa higaan. Babae't lalaki, lipas ma't nasa kapanahunan, ay dili ang
hindi nagbabata n~g puyat at nakakayag na magsadya sa Escolta at sa
pakikipaggiitan sa kapal n~g tao'y doon na naghihintay n~g
pagtugtog n~g ika-12 n~g hatinggabi. Pagsapit n~g oras na ito, ay
nagsasabaysabay namang gigimbal sa apat na panulukan n~g himpapawid
ang m~ga sipul n~g m~ga pagawaan at sasakyang dagat; ang m~ga
batin~gaw ay magsisiawit n~g ubos kaya mula sa kanikanilang
kinalalagyan sa m~ga taluktok n~g simbahan, hudyat na nagbabalita
sa lahat na bagong yugto na naman n~g panahon ang humahandog sa
buhay n~g tao.</p>

<p>At si Elsa at si Tirso ay nagdaan pa n~ga muna sa Escolta na
kaparis n~g balana.</p>

<p>Ang buhok n~g mestisa ay sinaliksik at ginusot n~g m~ga saboy
n~g <i>confetti</i>; ang m~ga tayn~ga ni Tirso ay nabin~gaw halos
sa itinututok na sigaw n~g m~ga tambuli, at sila kapwa, bagaman
magkakawit n~g bisig at di naglalayo bahagya man, ay nagbata n~g di
gagaanong pagkalukot n~g damit at pagkalupiras halos n~g boong
katawan ... Gayon man ay lalo pa silang nagalak, katulad n~g
madlang nakasalamuha nila. At kung hindi lamang totohanan nang wala
silang daan upang masilip man lamang ang sayawang ginagawa sa
binilogbilog n~g liwasang Moraga, disi'y nalimutan na nila ang
pagsasadya sa Pandakan, matapos na magpalipas n~g m~ga lima o
sampung tugtugin sa sayawan sa balitang klub sa Avenida Rizal.</p>

<hr style='width: 45%;' />
<p>Ibinabalita na n~gang kasalukuyan n~g m~ga sipul n~g pagawaan
n~g yelo n~g pamahalaan at n~g m~ga sasakyang nalilimpi sa
palibidlibid n~g ilog Pasig ang maluwalhating pagpasok n~g taong
1916, nang si Elsa at si Tirso ay magkakawit ang m~ga palad na
sumasakay sa isang munting bangka na, animo'y maitim na kabaong na
lumulutang sa ibabaw n~g mahinhing agos n~g ilog sa may Nagtaha na
ang tubig noo'y nakikikulay sa kadiliman.</p>

<p>&mdash;&iexcl;Elsa, lumigaya ka nawa sa Bagong Taong ito!</p>

<p>&mdash;&iexcl;Tirso, maging mapalad ka sana sa m~ga pan~garap
mo!</p>

<p>Dinatnan n~g dalawa ang isang lalaking may kagulan~gan na, na sa
anyo at pagbabansag ay napagkilala nilang siyang tagapagpalakad n~g
tinurang sasakyan. Ayon sa pahayag n~g lalaking iyon, ang bangka
niya ay isa sa labingdalawang bangkang sadyang inilaan n~g
maypiging sa Pandakan upang ipaglingkod na talaga sa tanang
dumating na panauhin. At ang ganyang pahayag ay pinatitibayan naman
n~g m~ga napapansin n~g magkasama na m~ga palamuting palaspas n~g
niyog, maliliit na watawat at m~ga parol hap&oacute;ng walang
sindi, saka tanikalang papel na nagsalabat sa lahat n~g panig n~g
nasabing bangka.</p>

<p>Narinig ni Tirso na painong itinanong ni Elsa sa matanda:</p>

<p>&mdash;&iquest;Bakit po wala kayong ilaw?</p>

<p>At ang naging sagot n~g pinagtanun~gan:</p>

<p>&mdash;Kanina pong maagaaga pa'y mayroon, n~guni't pawang
nan~gamatay sa hihip n~g han~gin.</p>

<p>Si Tirso, na nang gabing iyo'y napanibaguhan n~g malaki ni Elsa
dahil sa m~ga kilos at pananalitang kung tayahi'y parang
nagpapahayag na ang mestisang ito na lamang ang tan~ging naghahari
sa kaibuturan n~g puso niya; pagkarinig sa gayong pagbanggit n~g
tungkol sa ilaw ay malamyos na bumulong sa kanyang kapiling.</p>

<p>&mdash;&iquest;Bakit, Elsa, iniino mo pa ang pakawalang
ilaw?&mdash;anya.</p>

<p>&mdash;&iquest;Nadidimlan ka ba sa piling ko?</p>

<p>Si Elsa'y biglang nakaramdam n~g kaba n~g dibdib. &iquest;Ano na
kaya ang ibig sabihin n~g gayong pagtatanong?...</p>

<p>&mdash;Sabihin mo, Elsa,&mdash;ang wika na namang narinig sa
lalaki,&mdash;&iquest;natatakot ka bang makipagsarilihan sa akin sa
laot n~g kadiliman at sa loob n~g isang bangkang paris nito na tila
duyang inuugoy sa ibabaw n~g tubig?</p>

<p>At ang mestisa ay nangliliit manding sumagot n~g bahagyang:</p>

<p>&mdash;Hindi naman, Tirso....</p>

<p>&mdash;Kung hindi, ay &iquest;bakit mo pa pinapansin ang kawalan
n~g ilaw?</p>

<p>&mdash;Mangyari ay madilim.</p>

<p>&mdash;Tayo, Elsa, ang hindi ko malaaman kung kailan pa
mangyayaring magkaisa n~g iniisip at dinaramdam....</p>

<p>&mdash;&iquest;At hindi ba totoong madilim?</p>

<p>&mdash;&iexcl;Aywan n~ga ba sa iyo! Sa ganang akin, kahi't
natuturang madilim na ganyan ang gabi,&mdash;kung ganitong kasama
kita, kasarilihan sa laot n~g katahimikan at lin~gid sa mata n~g
m~ga makasalanang tao, ay ... kalabisan na lamang ang liwanag n~g
iba pang ilaw.</p>

<p>Mistulang nasusian ang bibig ni Elsa. Kaikailan man sa malimit
na pagtitiwala niya n~g kanyang pagkadalaga sa pagkalalaki ni
Tirso, ay noon lamang siya totohanang sinidlan n~g takot sa
makatang ito.</p>

<p>Kinusa niya ang pagliham kay Tirso upang ito ang kanyang
makasama sa pagdalo sa Pandakan, pagkapalibhasa'y hinahan~gad
niyang pataban~gin ang loob n~g nasabing makata sa pagkababae ni
Teang sa bisa n~g ibabalita niyang "himala ni pari Casio" na
napatanghal sa bahay n~g kanyang ale: at ang pagtabang n~g loob ay
kanyang hinahan~gad, upang mapapagiba niya n~g hilig ang m~ga
pan~garap n~g makatang iyan, matutong umunawa sa masisidhing pitlag
n~g kanyang puso, at kung mayayari'y matuto ring magpahalaga't
tumugon n~g nararapat sa lihim na pita n~g kanyang kaluluwa. Ang
ganitong tun~guhin ay siyang namumugad sa kanyang isipan, kung
kaya't nang mapanhikan ni Tirsong siya'y nakasuot pangloob lamang
ay hindi na siya nagkubli. Ito rin ang nagatas sa kanyang
matiwalang pagsalo sa makatang iyan sa <i>hotel</i>. At siya rin
namang nagbigay sa kanya n~g balak na kung maaari'y lunurin na niya
noon sa alak n~g aliw ang boong pagkalalaki n~g tinurang makata
upanding magkamit na lamang n~g kasiyahan ang kanyang m~ga
hinahan~gad. Subali't n~gayong ang kanyang pain ay tila hihigitin
na, at ang ibong pagkailapilap ay waring darapo na rin sa iniuumang
niyang bitag, ay aywan ba niya't kung bakit siya na rin ang
nagkagayong nasindakan n~g loob, napatdahan n~g dila at
pinanglamigan n~g boong katawan. Higit kailan man ay noon pa lamang
naniwala ang kanyang pagkamestisa na siya pala ay babae ring
katulad n~g manipis na kristal na napapan~ganib na lubha kapag
nalalapit sa matigas na bakal....</p>

<p>&mdash;&iquest;Malayo pa po ba tayo sa pampang, mama?&mdash;ang
naitanong na lamang makasandali ni Elsa sa tagapagpalakad n~g
bangka.</p>

<p>&mdash;Malayolayo pa rin po,&mdash;itinugon n~g matandang
nakapatag n~g upo sa isang dulo n~g sasakyan at walang tahan n~g
kasasagwan.</p>

<p>At si Tirso ay may sinasabi na naman sa lalo pang paanas na
salita:</p>

<p>&mdash;&iquest;Ikinaiinip mo na ba, Elsa, itong pamamangka
natin?</p>

<p>At ang mestisa'y pumakli:</p>

<p>&mdash;Baka ako'y pinakahihintay na n~g aking kapatid....</p>

<p>&mdash;Sinasabi ko na n~ga ba't talagang nagkakalayo tayong lagi
n~g pagaakala!&mdash;pabuntonghinin~ga pang saad n~g makata. Saka
idinugtong:&mdash;Samantalang ang ibig mo ay agad tayong makaahon
sa pampang, di ko na lamang naman anhi'y huwag nang matapos ang
pamamangka nating ito....</p>

<p>&mdash;Tirso, di ko pala dapat paniwalaan ang sinabi mo kanina
nang tayo'y nasa bahay pa....</p>

<p>&mdash;&iquest;Alin iyon?</p>

<p>&mdash;Yaong winika mong kahi't abutin tayo n~g umaga sa
pakikipagsayaw sa Pandakan, ay natatalaga ka ring makikipagtagalan
at di magsasawa. &iquest;Alin pang sayawan ang tinukoy mong kahi't
abutin n~g umaga, kung ganyang nasa pamamangka palang ganito ang
iyong loob?</p>

<p>&mdash;Nasabi ko iyon sa kahulugang saan man tayo makarating at
saan man tayo maparoon ay natatalaga akong umagahin sa iyong piling
... At sapagka't dito man sa bangka ay nasa piling mo rin ako, kaya
baga aking pinanghihinayan~gan ang madaling ikatatapos n~g ating
pamamangkang ito.</p>

<p>&mdash;N~guni't sayawan at hindi pamamangka ang ating
ipinarito....</p>

<p>&mdash;Sa ganang aki'y iisa ang katuturan niyan, kailan pa ma't
tayo rin ang magkapiling, ang magkapareha, ang magkaakbay ... At
kung ako'y pamimiliin mo kung alin sa pagsasayaw at sa pamamangka
ang aking ibig, ay masasabi ko sa iyo n~g boong pagtatapat na ibig
ko na ang ganitong pagsasarili natin sa ibabaw n~g payapang tubig
kaysa magtun~go pa sa maalin~gasn~gas na sayawan.</p>

<p>Hindi na maalaman n~g babae kung ano ang kanyang isasagot.</p>

<p>Ang himig n~g m~ga katagang iyan, na bagama't marahang
ibinubulong sa kanya'y naririnig naman n~g boong linaw hanggang sa
liblib na liha n~g kanyang puso, ay labis na nakababalisa sa
kaluluwa niya at nagdudulot sa kanyang diwa n~g di mapaglabanang
pan~gamba.</p>

<p>Nang ang makatang yao'y anyong nagbibin~gibin~gihan sa m~ga
silakbo n~g kanyang naglalatang na damdamin, marahil ang m~ga
katagang iyan at hindi iba ang pinananabikan niyang marinig.
N~guni't ngayong ang m~ga iya'y boong lambing nang umaalin~gawn~gaw
sa kanyang m~ga pangulinig, nanggagaling sa m~ga labing hirati sa
pag-awit n~g mapapanglaw na hibik n~g puso't taghoy n~g kaluluwa,
n~gayon n~ga, ang pagkababae niya ay kung ano't parang tinatawag
n~g kapan~ganyayaang sukat ikabalino n~g lalong matining na
kalooban.</p>

<p>Nagunita ni Elsa na ang lalaking yaon na kinahahabilinan noon
n~g boo niyang puri ay may kinabibighaniang ibang alindog: si
Teang. At ang tinatangka niyang paglalarawan sa babaeng ito sa
harap n~g naturang lalaki sa anyong sukat ipamutla n~g mukha't
ipangrimarim n~g budhi, ay hindi pa niya nagaganap. &iquest;Hindi
kaya isang marun~gis na pagiimbot lamang ang umaaling iyon kay
Tirso upang gumamit n~g gayong m~ga bigkasin at kilos na lubhang
nakababahala sa kanyang pagkadalaga?...</p>

<p>Tila ang m~ga napagdaranasan ay nagtuturo kay Elsa na ang
pagiin~gat kailan ma'y hindi kalabisan, at ang malabis na
pagtitiwala sa lalaki kung minsa'y maaaring magbudlong sa babaeng
gaya niya sa ban~gin n~g pagkapariwara....</p>

<p>&mdash;&iquest;Ito po ba, mama, ang ilog na sinasabing
pinamangkaan daw yata ni Balagtas at n~g kanyang Selia?&mdash;ang
narinig na naman ni Elsa na itinatanong ni Tirso na nakapalin~gon
sa matanda.</p>

<p>&mdash;Hindi po,&mdash;ang naging sagot,&mdash;tila po ang
nababanggit sa "Florante at Laura" ay ang m~ga ilog n~g Kahilom at
Beata.</p>

<p>&mdash;&iquest;Malayo po ba tayo n~gayon sa m~ga ilog na
iyon?&mdash;ang usisa pa ni Tirso.</p>

<p>&mdash;Sa Beata po ay malapit na, n~guni't ang Kahilom ay may
kalayuan pa.</p>

<p>At ang mestisa na naman ang kinausap na pabulong n~g makata.</p>

<p>&mdash;Elsa,&mdash;anya,&mdash;&iquest;nalalaman mo ba kung
bakit pinakikibalitaan ko ang m~ga ilog na nilakbay n~g Hari n~g
m~ga, Makatang Tagalog?</p>

<p>&mdash;&iquest;Bakit n~ga?</p>

<p>&mdash;Sapagka't ... ibig ko sanang ipagpalagay n~gayon, kung
tayo ay nasa alinman sa m~ga ilog na iyon, na ako ay si Balagtas at
... ikaw naman ang aking Selia.</p>

<p>&mdash;N~guni, Tirso, sa kasaysayan n~g Balagtas na iyan ay
&iquest;nasasabi bang siya ay nagkaroon n~g dalawang Selia?</p>

<p>&mdash;Hindi.</p>

<p>&mdash;Kung gayon, kahi't makata ka, ay hindi mo maipagpapalagay
na ikaw ay si Balagtas.</p>

<p>&mdash;&iquest;At bakit? &iquest;Dalawa ba ang Elsang
kinakaulayaw ko sa sandaling ito?</p>

<p>&mdash;Hindi n~ga; datapwa't samantalang di mo napapawi ang
paniwala kong ang iyong Selia'y si Teang, n~gayong magkasarilihan
tayo sa gabing ito ay di ko masasangayunan ang iyong
halimbawa....</p>

<p>&mdash;&iquest;Ang Selia ko'y si Teang? &iexcl;Isang paratang na
salat na salat sa katotohanan! Si Teang ay malayo na,
nagpakalayolayo upang patibayan ang wika ko sa iyo na ang
pagkikilala namin ay ganap nang natapos; at sa kalaliman n~g
hatinggabing ito ay ikaw ang aking kaniig at siyang tan~ging
pinaghihin~gahan n~g lalong dalisay kong damdamin. &iquest;May iba
pa kayang Selia ang makata sa sandaling ito, Elsa, liban sa
iyo?</p>

<p>Minsan pang natigilan ang mestisa. Nagaagawan sa kanyang
panimdim ang pagibig at pan~gamba. Iniibig niya si Tirso; n~guni't
sa dahilang di niya hinihintay na magkakaroon n~g gayong
pagtuturing ang makatang ito sa gabing iyon n~g kanilang
paglalamay, ay nan~gan~gamba naman siyang baka iyo'y kung ano nang
babala n~g kanyang kapariwaraan.</p>

<p>Salamat na lamang at ang pagkakatigilan nilang dalawa ay
ginambala n~g mahinang salita n~g matandang tagapagpalakad n~g
bangka.</p>

<p>&mdash;Sadsad na po tayo.</p>

<p>At siya n~ga naman. Nang lin~gunin ni Elsa't ni Tirso ang dakong
dulo n~g bangka, ay naanag-agan nilang isang dangkal na lamang
halos ang layo sa lunsarang pampang.</p>

<p>Sa gayo'y maluwag nang nakahin~ga ang dalaga.</p>

<p>Ang makata naman ay dili ang hindi nakapagbitiw n~g isang
malalim na buntonghinin~ga.</p>

<p>&mdash;Pandakan na po,&mdash;ang saad n~g matanda;&mdash;at ang
bahay na iyong natatanaw nating sagana sa ilaw, ay siya ninyong
patutun~guhan.</p>

<p>&mdash;Marami pong salamat,&mdash;ang nagkapanabay na sambot n~g
magkasama.</p>

<p>Mula sa malayo ay may makapangyarihang tinig na sumi~gaw:</p>

<p>&mdash;&iquest;Elsa?</p>

<p>At ang tinig ay nakilala n~g mestisa: sa kanyang kapatid.</p>

<p>&mdash;Oo, ako n~ga,&mdash;itinugong kakabakaba ang dibdib sa
pagdadalang takot.</p>

<p>At ang tumawag ay napaharap noon din sa dalawa.</p>

<p>&mdash;&iquest;Sino ang kasama mo?&mdash;ang may katigasan pang
tanong n~g sumalubong.</p>

<p>&mdash;Si ... Tirso,&mdash;ang sagot n~g dalaga.</p>

<p>&mdash;Ako,&mdash;ang pakilala naman n~g makata.</p>

<p>At, noon din ay samasamang lumakad ang tatlo n~g ang sinoman sa
kanila'y hindi nagbibitiw n~g kahi't isang salita....</p>

<hr style='width: 65%;' />
<a id="XIX" name='XIX'></a>
<h2>XIX</h2>

<h2>PAGIBIG AT DALAMHATI</h2>

<br />


<p>Malungkot si Elsa.</p>

<p>Ang mukha niyang datidati'y pinaaaliwalas n~g nagtatamisang
n~giti na malimit mamilaylay sa kanyang mayuyuming labi, nang
hapong yao'y pinapan~gulimlim n~g isang kalumbayang tinutugunan sa
puso n~g mapapait na tibukin. Ang m~ga balintataw niyang may kislap
n~g tala ay nagmistulang alitaptap na bahagya nang makagitaw ang
liwanag sa sun~git n~g kapighatian.</p>

<p>At ang sanhi n~g lahat ay mapagkikilala sa isinasaysay n~g
kalatas na itong kanyang sinusulat sa gayong pagiisa sa loob n~g
kanyang tahimik na silid:</p>

<p>"Pasay, Enero I, 1916."</p>

<p>"TIRSO:"</p>

<p>"Aywan kung nahulaan mo ang tunay na kahulugan n~g m~ga kilos na
ating napuna sa kapatid ko kagabing tayo'y magkaakbay na umahon sa
Pandakan, N~guni't ang totoo, ay tinanggap ko sa kanya, oras na
pagkauwi namin n~g bahay at pagkatalikod mo, ang di maulatang galit
na kanyang ibinabaw sa akin dahil sa pagkabalam n~g ating dating sa
bayang sinabi."</p>

<p>"&iexcl;Oh, gayon na lamang ang iyak ko!"</p>

<p>"Kung hindi pa ako nakalasap n~g di gagaanong mabuting
pagtin~gin at pagpapalayaw n~g kapatid kong ito, marahil ay di ko
pa pakadaramdamin ang ganitong poot niya sa akin ...
&iexcl;Pagkahiraphirap n~ga n~g ganitong napagsapit ko!"</p>

<p>"At sapagka't kung tutuusi'y ikaw lamang, Tirso, ang tan~ging
pinagbuhatan n~g lahat n~g ito, ay itulot mong sa iyo ko rin
tan~ging isiwalat ang binabata kong hirap, upang kung tunay na
nagbubuhat sa ubod n~g iyong mahabaging puso ang m~ga pamimigkas na
iyong ipinasinaya sa akin kagabi, ay matapunan mo ako mula riyan sa
iyong katiwasayan hanggang dini sa laot n~g walang kahulilip na
pagluha, n~g iyong mapagkandiling paglin~gap...."</p>

<p>"Lin~gapin mo n~ga, Tirso, ang ganitong kalagayan kong
napagsapit alangalang sa iyo ... Alangalang sa iyo sapagka't ang
pagiisa kong kasama mo nang tayo'y mainip na salubun~gin n~g
kapatid ko sa lunsaran sa Pandakan ay siyang pinagmulan n~g lahat
niyang pagkagalit sa akin."</p>

<p>"Dapat kong ipagtapat, Tirso, na nakagawa n~ga ako n~g malaking
pagkakasala. Nang sila n~g hipag ko ay bago magtun~go sa bayang
nasabi ay hiniling ko sa kanilang ako'y iwan na at may katipanan
lamang na ilang kaibigan dalaga na sa gabi na darating doon.
Naniwala sila. At pinakahintay n~gang darating ako sa Pandakan n~g
ang kasama'y m~ga babae ring paris ko. Datapwa't nagdatin~gan daw
roong sunodsunod ang madlang pananuhin at ang tanang kakilala
namin, anino ko man anya'y hindi nila makita at sinoman sa m~ga
yao'y walang makapagsabi kung ako'y saan naroon at kung darating pa
o hindi na."</p>

<p>"May palagay ako na ang malimit na pagtatanong tungkol sa di ko
pagsipot n~g kaibigan naming naghanda ang siyang nakapagulol na
lalo sa kainipan at kung anoanong sapantaha n~g aking kapatid.
Bakit ay mahigit daw sa tatlong oras na pinamutian siya n~g mata't
nagtila kaning nagpakapanghal sa pagaabang sa lunsaran, n~guni't
ang kung bakit di ako dumarating ay hindi niya masayod
liripin."</p>

<p>"Laban sa dating lubusang pagtitiwala niya sa aking pinagaralan,
ay itinanong sa akin n~g kapatid ko, sa ayos na kapitapitagan at
nakapangyayari, kung ano ang di sasalang sinasapantaha n~g balanang
nakabatid sa gayong ating ginawa, na anopa't para bang inilagay sa
alinlan~gan ang kalinisan n~g pagkababae ko buhat sa gabing
iyon...."</p>

<p>"Tinunton at pinanghinayan~gan ang m~ga pagpapalayaw na kanyang
ipina-utang sa akin, at sa paniwala raw niya'y labis ang aking
napagaralan upang mapagtalastas ko ang pan~git at kapuripuri, ang
masama at mabuti. N~guni't ang ginawa ko raw na iyon ay dapat
lamang umanong hintin sa m~ga babaeng talipandas, halaghag at
walang pinagpapakundan~ganang pan~galan sa harap n~g
Kapisanan."</p>

<p>"Bakit ang isa pa ay kulang na lamang ang ako'y itulak sa
hagdanan upang masabing ako ay itinataboy. At halos tiyakin na sa
aking ikinahahalay na n~g kanyang pan~galan ang pananatili ko sa
lilim n~g tahanang ito...."</p>

<p>"Ang lalong masakit nito ay ang ginawa niyang walang pigil na
pagsasalita sa akin sa naririnig n~g aking hipag, n~g hipag kong
matagaltagal na ring may hinalang lihim sa ating m~ga palagayan.
Limpaklimpak daw na kahihiyaan ang itinapon ko sa harap n~g m~ga
taong dumalo sa Pandakan...."</p>

<p>"Ako ay ipinagtanggol na mabuti in Dioni, n~g mabait at
mapagmahal na hipag ko: datapwa't ang pamamagitan niya't malulubay
na paliwanag ay nagparang tubig lamang na nabuhos sa buslong butas.
Ang kagalitan n~ga n~g kapatid ko ay di nakarinig sa m~ga katuwiran
n~g sinoman sa aming dalawang babae...."</p>

<p>"Sa lahat n~g ito, Tirso, ay lubos na lubos ang kanyang paniwala
na ako ay nagpain n~g puri sa iyo at ... pinagsamantalahan mo
naman. Nang magmatuwid ako, ay sinabi pang kung talaga raw na
nakapananagutan ako sa aking ginagawa ay makita niya kung paano ang
gagawin kong pagbaban~gon sa aming pan~galang inilagpak ko kagabi
sa lusak n~g dilang kapulaan."</p>

<p>"N~gayon, Tirso, ay nasa iyo ang karapatan sa pagpapasya.
Kapagkarakang magkakilala tayo ay di ko na pinagalinlan~ganan ang
busilak mong budhi at gintong kalooban. At kung tunay na
nagsipamuhatan sa guwang n~g iyong dibdib ang m~ga kataga mong
ipinasinaya sa akin magmula sa bahay, pati sa kalesa, sa
<i>hotel</i> at hanggang sa bangka ... at kung hindi pagsasamantala
lamang ang ginawa mong malimit na pagpisil sa m~ga kamay ko ... ay
panahon nan~ga n~g ayong marapat kang mapukaw, mahabag at matutong
human~go sa akin sa kinasadlakan kong kahihiyaan. &iexcl;Ah, Tirso!
Tahasang sinasabi ko na di ako maaaring mamalagi sa ganitong buhay
na pinaghatdan mo sa akin...."</p>

<p>"Inuulit kong ikaw n~ga, Tirso, ang sanhi at kadahilanan n~g
lahat na ito. Kung hindi sa malaking pagtitiwala ko sa kabayanihan
n~g puso mo,&mdash;bakit ba't di ko pa ipagtatapat, ay sa ako'y
sadyang kalaban n~g pagpapakunwari,&mdash;ay hindi sana ako
bumalangkas n~g kasinun~galin~gan sa harap n~g kapatid ko't hipag,
at disi'y di ka naman nagkaroon n~g maliligayang sandali sa
pan~gan~garap n~g gising sa piling ko kagabi...."</p>

<p>"Kung sa bagay, ay di n~ga kaila sa iyo ang aking pagkamestisa.
N~guni't hindi maikakait n~g sinoman na sa m~ga ugat ko'y tumatakbo
rin naman ang dugong pilipino. Ang pagkakaroon ko n~g kahi't
gapatak n~g dugong ito ay sapat upang angkinin ko rin ang likas na
ugali n~g babaeng pilipina, na kung ganitong napapan~gat na sa
kapulaa't nagiging sanhi n~g m~ga pan~git na sabisabi, ay gumagamit
n~g karapatan sa paghanap n~g katubusan sa kamay n~g lalaking puno
at dahil n~g ganitong kinahinatnan."</p>

<p>"Ako n~ga, Tirso, ay binawian n~gayon n~g pagmamahal n~g bugtong
kong kapatid, at anya'y ipinalalagay na n~g madlang taong
nagtitipon sa Pandaka't nakahiging sa pangyayaring iyon, na ako raw
ay isa na lamang alibughang walang puri, samantalang hindi mo
inilalawit ang aking kaligtasan...."</p>

<p>"Dumudulog n~ga sa iyo n~gayon, Tirso, ang abang babaeng sinundo
mo sa kanyang tahanan, iyong iniangkas sa kalesa, kinasalo mo n~g
boong lugod sa <i>hotel</i> at katalamitam mo't tan~ging kaakbay sa
pakikigiit sa kapal n~g tao sa Escolta, kaparepareha mo sa sayawan
sa inyong klub at sa wakas ay kapilingpiling mo n~g boong laya sa
pamamangka sa ilog sa Pandakan...."</p>

<p>"Ipinaghalimbawa mo kagabi na ikaw ay si Balagtas at ako ang
iyong Selia. Ipinagunita ko naman sa iyo ang n~galan ni Teang, n~g
babaeng hinan~gaan mo sa simbahan Datapwa't walang gayon ang ginawa
mong pagpapatibay na ... ako na lamang ang tan~ging laman n~g iyong
dibdib at kaaliwan n~g iyong puso. At n~gayong nanghahawak ako sa
gayong m~ga winika mo, ay &iquest;babayaan mo kaya ako, mabait na
makatang nagsuob at gumising sa puso ko n~g m~ga tulain sa
buhay?..."</p>

<p>"Sa ano't paano man ang kapasyahan mo, ay ipinamamanhik ko sa
iyong sagutin mo lamang ang napalawig na liham na ito,
kapagkarakang mabasa mo na, upang sa ganya'y mapagtalastas ko kung
ako ay totohanan na n~gang sawi sa mata n~g Kapisanan, at kung ikaw
nama'y sadyang may maran~gal na budhing tan~gi at ibangiba sa
karamihan n~g m~ga lalaking paris mo."</p>

<p>"&iquest;Di mo kaya ako hahabagin?"</p>

<p>"Salamat kung gayon...."</p>

<p>"Naghihintay n~g boong lungkot,"</p>

<p>"ELSA BALBOA."</p>

<p>Matapos lagdaan n~g nan~gin~ginig na m~ga kamay n~g mestisa ang
mahabang kalatas na ito, ay minsan pang ibinaling sa dakong puno
ang kanyang m~ga namumugtong mata at muli pang pinaraanan n~g
masiyasip na pagbasa, bago nagbitiw n~g isang pahimutok na
buntonghinin~gang kinalalangkapan n~g di masukatang sukal n~g
loob.</p>

<p>&mdash;Nahahabilin sa sulat na ito ang lahat kong
pagasa,&mdash;ang nanghihin~gapos niyang wika, kapag nabigo pa ako
rito ay tapos na sa akin ang lahat....</p>

<p>Kapagkuwa'y naglabas n~g isang munting sobre, ito ay sinulatan,
tuloy diniktan n~g nauukol na selyo, at noon di'y tumawag n~g isang
utusan upang ipahulog sa koreo ang kanyang ginawa.</p>

<p>Ang kanyang kapatid na katatapos pagsikpan n~g dibdib dahil sa
sasal n~g poot, ay nanaog umagangumaga pa n~g araw na iyon at ayon
sa iniwang sabi'y sa palaisdaan na niya sa Malabon magpaparaan n~g
pananghalian. Si Dioni namang may likas na mababang luha na
madaling dumadamay sa sinomong dinaratnan n~g ligalig sa buhay, ay
maghapong halos ayaw umalis sa kusina na wari bagang walang pusong
maitatagal kung makarating sa kanyang m~ga pangulinig at mamalas
n~g kanyang m~ga panin~gin ang tinan~gistan~gis n~g kanyang
magandang hipag.</p>

<p>Mahigit sa kailan~gang panahon n~ga ang nagamit ni Elsa sa
pagsisiwalat n~g tanang dalamhati n~g kaluluwa niya sa kalatas na
kanyang ipinadala kay Tirso.</p>

<p>N~guni, sa halip na kilalaning paggalang sa kalubhaan n~g m~ga
sandaling tinatawid niya ang katuturan n~g di pan~gan~gahas ni
Dioni na gumambala sa kanyang kusang pagtatago sa silid, na siyang
tan~ging tunay na ibig sabihin n~g ginawa n~g hipag niyang ito, ay
ipinalagay ni Elsa na marahil ay nasusuklam na n~ga sa kanya pati
ni Dioning sa una't una pa'y pinakamahal na niya't itinuring na
katapatang lihim na walang kasingbait. At dahil sa ganitong
pagpapalagay ay lalo nang-naputos n~g luksa ang kanyang puso at
lalo nang naganyong libin~gan ang tanang namamalas n~g kanyang
luhaluhaang m~ga balintataw....</p>

<p>Sa laki n~g hinanakit sa kanyang hipag na sinasapantahang
nagiiba n~g loob sa kanya't pumapanig sa asawa, ay ipinagbiling ni
Elsa sa alilang pinagbigyan n~g sulat na si Dioni'y papasukin
sandali't mayroon lamang siyang sasabihing ilang bagay na
lihim.</p>

<p>At, babahagya pang nasusun~gaw sa ginto ang mukhang malamlam n~g
hipag na ipinatawag, ang mestisa ay kaagad nang humagulhol na
animo'y batang paslit na nilisan n~g magiiwi. At mababa rin namang
sandali ang namagitan, bago nakuhang magsalita n~g ganito:</p>

<p>&mdash;&iexcl;Naku, Dioni! &iexcl;Pati ikaw naman yata!...</p>

<p>At ang hipag n~g mestisa ay natuluan pagdaka n~g luha sa
malaking pagkalunos.</p>

<p>&mdash;Elsa, wala kang dapat ipaghinala sa akin,&mdash;tan~ging
naisambot.</p>

<p>&mdash;&iquest;Hindi ba't pati ikaw ay nagagalit na sa
akin?&mdash;ang malumbay na tanong n~g dalaga.</p>

<p>&mdash;Hindi, at minamahal din kitang kagaya n~g dati.</p>

<p>&mdash;Salamat, Dioni, kung gayon ... N~guni't &iquest;bakit
kaya baga't nakaraan ang singkad na maghapong kibuin dili mo ako sa
ganitong pamamahay ko sa di maulatang kapanglawan?...</p>

<p>&mdash;Nahahambal lamang akong totoo sa nanyayari sa iyo....</p>

<p>&mdash;Nabahambal ka, &iquest;samakatwid ay di mo sinasabing
ikinahihiya mo ang pananatili ko sa lilim n~g bubong n~g bahay na
ito?</p>

<p>&mdash;Hindinghindi, Elsa, at ikaw'y kapatid ko ring
pinaguubusan n~g mabuting pagtin~gi't lubos na pagmamahal.</p>

<p>&mdash;Subali't ang kapatid ko, si kuyang, ay ... &iexcl;galit
na galit sa akin!</p>

<p>&mdash;Siya lamang ang nagagalit sa iyo....</p>

<p>&mdash;At sukat ang gayong pagkagalit niya, upang ako ay huwag
nang bilan~gan n~g maraming araw sa tahanang ito....</p>

<p>&mdash;&iquest;Saan ka paroroon?</p>

<p>&mdash;Aywan, Dioni, at ang lalaking puno at dahil n~g ganitong
napagsapit ko ay akin nang sinulatan n~gayon.</p>

<p>&mdash;&iquest;Sinulatan mo si Tirso?</p>

<p>&mdash;Oo....</p>

<p>&mdash;&iquest;At sa anong bagay?</p>

<p>&mdash;Bagay sa nararapat niyang gawin upang ako ay mahan~go sa
ganitong kapulaan....</p>

<p>Napamata na lamang si Dioni, pagkarinig sa ganitong pahayag n~g
mestisa. Ang m~ga unang kutob n~g loob niya hinggil sa gayo't
ganitong maaaring maging katuturan n~g kilusa't palagayang malimit
niyang mapuna sa hipag niya't kay Tirso, n~gayo'y hindi kutob
lamang kundi isang katotohanan nang pinatitibaya't siyang inaamin
n~g kanyang kausap. Dahil sa gayong ginawang pagliham sa makatang
hinihinala na n~ga niyang namamalakay sa bahay na iyon, ay
maliwanag na nadama niya ang kaselanan n~g m~ga sandaling tinatawid
n~g kanyang hipag, palibhasa siya man, si Dioni, nang magdaan na sa
mapan~ganib na katayuang paris niyon, ay gayon ding pagsulat kaagad
ang ginawa, pagsulat na siya tuloy ikinabunsod na maaga n~g kanyang
pagaasawa sa kapatid ni Elsa.</p>

<p>&mdash;&iquest;Iiwan mo na n~ga ba ako, kapatid ko?&mdash;ang
makasandali'y boong kalumbayang itinanong sa mestisa.</p>

<p>&mdash;Siyang tan~ging marapat kong gawin upang manumbalik ang
dating payapang buhay ni kuyang....</p>

<p>&mdash;Elsa, kung kinikilala't minamahal mo ang iyong
kaisa-isang kapatid, ay hindi mo siya nararapat pakitikisan.
Kinagalitan ka niya, hindi sapagka't talagang ikinasusuya na ang
iyong pamamalagi sa lilim n~g kanyang kalin~ga, kundi alangalang
din sa ikapapanuto n~g malinis na pagkababae mo.</p>

<p>&mdash;N~guni't ako ay wala nang kasingdumi sa tin~gin
niya....</p>

<p>&mdash;Hindi naman, Elsa, ipinakita lamang sa iyo ang kamalian
mo. At walang taong hindi nagkamali.</p>

<p>Tumagaltagal din ang salitaang iyon n~g dalawang maghipag na
kapwa sinasakbibi n~g dalamhati ang m~ga puso.</p>

<p>At hindi nagkawakas ang hinikbihikbi n~g isa't isa sa kanila,
kundi nang marinig nang tumatawag buhat sa hagdanan ang kapatid ni
Elsang asawa ni Dioni.</p>

<p>Nagwalawalaang sumalubong ang asawa sa kanyang dumating na
giliw, samantalang pinapananauli sa kanyang maaliwalas na mukha ang
masayang anyo na di sukat kahalataan n~g anoman.</p>

<p>Si Elsa naman ay kusang nagpaiwang nagiisa sa loob n~g kanyang
silid, na, nang sandaling iyo'y bahabahagya nang nilalaganapan n~g
dilim, upang kung mangyayari'y mabigyan niya n~g maluwag na
pagkakataon ang pakikipagbulun~gan sa dalamhati n~g kaluluwa niyang
ginugutay n~g bagabag....</p>

<hr style='width: 65%;' />
<a id="XX" name='XX'></a>
<h2>XX</h2>

<h2>SI TEANG AT ANG "HIMALA"</h2>

<br />


<p>Sabay na tumawag sa pinto n~g hagdanan ni Tirso Silveira si
Martinez at ang tagadalang-sulat na nagabot n~g kalatas ni
Elsa.</p>

<p>Pagkatanaw n~g makata sa tagadalang-sulat ay nakaramdam kaagad
n~g biglang pagsinsin n~g pintig n~g puso, pagka't sinapantaha
niyang yaon na kaipala ang sulat na pinakahihintay niyang
magbubuhat kay Teang. Datapwa't ang sikdo n~g dibdib ay tinugunan
noon din n~g isang pamumutlang bumakas na maliwanag sa kanyang
mukha, kaya't nahulaang madali ni Martinez ang pagkabigong
tinanggap n~g makata.</p>

<p>&mdash;Hindi yata dumating,&mdash;ang painong turing n~g
binatang kapapanhik.</p>

<p>&mdash;&iquest;Alin?&mdash;pakailang tanong n~g maybahay.</p>

<p>&mdash;Ang sulat na hinihintay mo,&mdash;ang wika pa ni
Martinez.</p>

<p>&mdash;Ako'y walang hinihintay,&mdash;lalo pang pakailang iwas
n~g makata.&mdash;&iquest;At sino naman ang susulat sa akin sa m~ga
araw na ito?</p>

<p>&mdash;Si Teang ... si Elsa....</p>

<p>&mdash;Si Teang ay hindi. Si Elsa, manapa....</p>

<p>Hindi nalalaman ni Tirsong tinik na sumubyang sa dibdib ni
Martinez ang huli niyang winika. &iquest;Susulat sa kanya si Elsa?
&iexcl;Talagang hindi namamali n~g hinala si Martinez!</p>

<p>Si Martinez ay naparoong daladala sa isip ang isang lihim na
tangka n~g paghihiganti sa lalaking ikinalupig n~g kanyang m~ga
lakad sa mestisa, gayong pinautan~gan niya n~g tulong ukol naman
kay Teang. At ang narinig niyang sinabi ni Tirso ay parang
paghahamon sa ikatutuloy n~g kanyang tangka.</p>

<p>Subali, ang totoo, sa harap n~g makatang magiliw ring naganyaya
sa kanya hanggang sa silid na sulatan niyon, ay natutubigan siya
mandi't hindi matutuhan kung ano't kung alin ang sasandatahin niya
sa gayong balak.</p>

<p>Sa hindi niya pagimik na parang nawawalan, ay si Tirso ang
nagsalita.</p>

<p>&mdash;Matagaltagal nang hindi mo ako binabalitaan n~g tungkol
sa iyong kababayan ...&mdash;ang wika.</p>

<p>At si Martinez ay lihim na namuhi.</p>

<p>&mdash;&iquest;Ano pa ang kailan~gan sa iyo?&mdash;itinanong na
tuyongtuyo.</p>

<p>&mdash;&iquest;Bakit?&mdash;anang makata.&mdash;&iquest;Alan~gan
na ba akong magpatuloy n~g pakikipagkilala sa kanya?</p>

<p>&mdash;Hindi sa alan~gan, kundi sa dalawang dahila'y wala nang
kailan~gang balitaan pa kita n~g anomang natutungkol sa kanya: una,
sapagka't wika mo'y si Elsa at hindi si Teang ang hinihintay mong
susulat sa iyo at ikalawa, sapagka't si Teang nama'y ... malayo na
sa mararating n~g m~ga gunita mo.</p>

<p>&mdash;&iquest;Si Teang ay malayo na sa mararating n~g m~ga
gunita ko?</p>

<p>&mdash;Siyang totoo.</p>

<p>&mdash;Martinez, &iquest;ano ang ibig mong sabihin?</p>

<p>&mdash;Silveira, ang ibig kong sabihi'y ang paris n~g iyong
narinig.</p>

<p>&mdash;&iquest;Tinatalinghagaan mo ba ako?</p>

<p>&mdash;Hindi; at ang m~ga sinasabi ko ay maliliwanag.</p>

<p>&mdash;Kung maliliwanag ay sukat sanang mawatasan ko kaagad ang
tukoy n~g iyong pan~gun~gusap, n~guni't ang totoo ay nalilito
ako.</p>

<p>&mdash;Wala akong magagawa kung ikaw ay nalilito; n~guni't kung
sadyang nais mo ring mabatid kung bakit sinabi kong malayo na si
Teang sa mararating n~g m~ga gunita mo, ay wala akong dapat gawin
kundi isa: ang ipaala-ala sa iyo na siya ay wala na sa bahay n~g
kanyang ninang sa San Lazaro.</p>

<p>&mdash;&iquest;At saan naroon?</p>

<p>&mdash;&iexcl;Aywan kay pari Casio!</p>

<p>&mdash;&iquest;Ha?</p>

<p>Napuna ni Martinez ang untiunting pagkainis n~g kausap. Ang
n~galan ni pari Casio ay nang oras na iyon na lamang niya naisip,
at kung gayong tila ang natuklasan niya'y magkakabisa, ay
kailan~gan nang ipatuloy yamang nasimulan na. &iquest;Subali't ano
kaya ang kanyang kakathain hinggil kay Teang at sa binanggit niyang
pari? &iexcl;Ah, may nadampot siya! At ang kanyang isinagot:</p>

<p>&mdash;&iquest;Ikaw ba, Silveira, ay patay na loob na di
nakabalita, kahi't balita lamang, tungkol sa <i>milagrong</i>
nangyari kina donya Basilia?</p>

<p>Lalong nagibayo ang bakla n~g panimdim n~g makata. At
itinanong:</p>

<p>&mdash;&iquest;<i>Milagro</i>? &iquest;Kailan?</p>

<p>&mdash;Nitong ilang araw na kalilipas na bago maalis sa bahay na
iyon ang babaeng ipinagtatanong mo.</p>

<p>&mdash;Iulat mo, Martinez.</p>

<p>&mdash;Iulat ay huwag na. Sasabihin ko na lamang sa iyo, kung
talagang wala kang naaamuyan, na marapat mong pagsisihan ang
pagkakilala sa babaeng sayang at naging aking kababayan.
&iexcl;Naku, Silveira, may katotohanan pala ang bulun~gang
kumakalat sa amin bayan tungkol kay pari Casio at kay Teang!</p>

<p>&mdash;&iquest;Ano?...</p>

<p>&mdash;&iexcl;Ano pa raw! &iexcl;Tanun~gin mo si manang Magda,
at siya ang nakatutop sa bayaning pari sa tulugang katre n~g
kanyang anak na dalaga!</p>

<p>&mdash;&iexcl;Martinez, kapag hindi mo napatunayan ang iyong
sinasabi'y...!</p>

<p>At biglang dinaluhong ni Tirso at ginagap sa dalawang balikat
ang binatang iyong naparoon yata upang umaglahi n~g walang
kasingsakit sa kanyang kapalaran.</p>

<p>N~guni't si Martinez, na talagang inaalihan noon n~g malaking
paghahan~gad na makapaghiganti sa katotong ipinalalagay niyang
umagaw n~g kanyang ligaya, ay di nabalino sa gayong namamalas na
kilos n~g kausap, kundi bagkus nagpakatatag at parang nakatanaw n~g
nalalapit na pagwawagi.</p>

<p>&mdash;&iexcl;Ikaw ang bahala, Silveira! &iexcl;Kung ayaw kang
maniwala, ay mapanisan ka n~g laway n~g dilat ang iyong m~ga
mata!</p>

<p>Nakaramdam si Tirso n~g isang malaking pagkahapo n~g katawan. Sa
kanyang noo ay gumiti ang malalamig na butil n~g pawis, samantalang
ang m~ga litid n~g dalawang paa'y tila bahabahagyang tinatakasan
n~g lakas. Makasandali pa, ay boong panglalambot nang ibinagsak ang
katawan sa isang peresosang nasa may likuran niya. At ang iba pang
ibig sanang sabihin ay ipinahayag na lamang sa pamamagitan n~g
ilang buhol n~g buntonghinin~gang sakdal n~g pait.</p>

<p>&mdash;N~guni't hintay,&mdash;ang bawi ni Martinez
mapamayamaya.&mdash;Hindi ko makita ang bagay kung bakit
ipagdaramdam mo n~g ganyan ang gayo't ganitong "kababalaghan" ni
pari Casio at ni Teang, ay sa n~gan~gayon pa lamang halos ay
sinasabi mong si Elsa ang hinihintay mong susulat sa iyo.
&iquest;Hindi ba totoong si Teang ay inibig mo sa isang saglit
lamang, samantalang ang magandang mestisa'y siyang talang
nagniningning na lagi sa diwa mo at alaala?</p>

<p>Hindi na sumagot si Tirso. Di na lamang niya anhin ay matapos na
ang gayong paguusap na labis niyang ipinanggigipuspos. Sa bawa't
dalawa o tatlong sabihin ni Martinez ay palad nang siya'y magbitiw
n~g isang kataga. Salamat na lamang at ang isa ay para namang
nasiyahan na sa nangyari kay Tirso, kung kaya't pagkaraan n~g m~ga,
sampung minuto sa pagbubuklat n~g ilang aklat na kanyang natunghan
sa sulatan, ay nagpaalam na't di umano'y may lalakarin siyang bagay
na mahalaga sa bahay n~g isa pang kasama.</p>

<p>Pagkaalis ni Martinez ay sarisaring mapapait na gunitain ang
sumilid sa panimdim n~g makata. Ang balitang natanggap kay Martinez
ay lumikha n~g isang malaking sugat sa guwang n~g kanyang puso,
sugat na walang tan~ging ikababahaw kundi ang alinman sa dalawang
ito: o pagusigin niya kahi't saan naroon ang babaeng alibugha na
naglaro sa kanyang kapurihan upang papanagutin sa bigat n~g salang
ginawa sa kanya, o yao'y ilibing niya sa hukay n~g limot na parang
hindi niya naging kakilala kailan man. Datapwa't maging alinman
naman sa dalawang ito ay tila malayo sa ikabubunsod, palibhasa'y
kung magpapakapusok siyang magusig kay Teang sa m~ga araw ding iyon
ay sapilitang mababalatong ang pagtatapos n~g kanyang pagaaral, at
kung limutin nama'y lalong hindi mangyayari pagka't buhol na walang
kalag ang sinumpaan niyang higpit n~g kanyang pakikiisang kapalaran
sa babaeng iyon. &iquest;Paano ang mabuti niyang gawin?</p>

<p>Unaunang marapat niyang matiyak ay kung, hanggang saan ang
taglay na katotohanan n~g m~ga ipinahayag sa kanya ni Martinez.
Kinakailan~gan niya ang patotoo n~g kahi't isa man lamang saksi,
kung baga sa isang usaping nililitis sa hukuman, upang mabigyan
niyang halaga ang m~ga balitang kanyang tinanggap. At sa bagay na
ito'y &iquest;sino ang kanyang lalapitan? &iquest;Sino ang
makapagbibigay n~g patibay na kinakaila~gan niya?</p>

<p>Sa katatanong n~g ganito sa kanyang sarili, ay nagunita ni Tirso
ang mestisang si Elsa, ang pamangking buo ni donya Basilia. Tunay
na si Elsa at si Teang ay untiunting pinapaglayo n~g m~ga hiwaga
n~g puso, n~guni't sa dahilang ale n~g una ang may-ari n~g bahay na
sinasabing pinangyarihan n~g "himalang" ibinalita ni Martinez ay
dili ang hindi kahihiwatigan ang tinukoy na mestisa n~g anomang
tandang sukat mapagkakilanlan kung tunay o hindi ang sinasabing
"himala". Bakit ay nagunita pa ni Tirso na kaya raw siya
inanyayahan ni Elsang sumama sa Pandakan n~g gabing kalilipas, ay
sa dahilang may ibig ibalita sa kanyang ilang ulat na may
kinaalaman kay Teang at sa kanya. &iquest;Isa lamang kayang biro
n~g mestisa ang gayong pahayag?</p>

<p>Naalaala ni Tirso ang sulat na tinanggap na galing kay Elsa.
Madali niyang dinukot sa isang kahon n~g kanyang sulatan na
pinagtaguan niya upang iyo'y huwag nang makilala ni Martinez, at
pagdaka'y binuksan.</p>

<p>&iexcl;Ah, anong kalatas na pagkahabahaba ang kanyang nabasa!
&iexcl;Anong pagkalungkotlungkot na m~ga katagang animo'y sigaw na
napaaawa n~g isang inabot n~g sigwa sa laot n~g dagat!</p>

<p>Sinasabi n~g kalatas na yaong ang sigwa ay kay Tirso nagbuhat,
&iquest;nababagay n~ga kayang ang makatang ito ang sumaklolo't
sumagip kay Elsa?</p>

<p>Sa laran~gan n~g pagibig, kung may nakikilalang hiwaga ang puso
n~g tao, ang hiwagang umaakibat sa kapalaran n~g makatang si Tirso
ay isa nang hindi karaniwan halos masasabing walang kapan~galawa sa
tanang nangyayari, at kung sakali't mayroon ay bihirangbihira.</p>

<p>Sa isang dako'y ipinagtatalo n~g kanyang loob ang hindi
pagkatupad n~g kapan~gakuang iniwan sa kanya n~g babaeng
pinagsanglaan n~g walang tubos n~g kanyang kaisa-isang pusong
namana sa magulang, saka ang m~ga balitang tungkol sa babaeng iya'y
inihatid sa kanya n~g isang binatang itinuturing na kaibigan;
samantalang sa kabila nama'y hayan ang kalatag n~g mestisang sa
mula't mula pa n~g kanilang pagkikilala'y wala nang ipinatamasa sa
kanya liban sa di karaniwang pagtatan~gi't tuwina'y pagkahalina sa
anomang kanyang ginagawa, sa lahat niyang m~ga tula ... Samantalang
ang m~ga pangyayari at ang m~ga natatanggap na balita'y nagtataboy
sa kanya upang pagbuntuhan niya n~g n~gitn~git at ikahiya sa
kabatiran n~g iba si Teang, si Elsa naman ay patuloy na
nagpapasinaya sa kanya n~g, mataas na pagtin~ging sukat lamang
hintin sa isang tunay na kasuyo, sa isang tapat na kasing
nananagisag n~g kawagasan. Sa m~ga sandaling yao'y hindi niya
maturol kung sa kaninong anak n~g Dios nahahabilin ang palad ni
Teang, at sa m~ga sandali ring yaon ay nasa harap naman niya ang
liham ni Elsang naglalahad n~g walang pagtutumpik sa tanang pithaya
n~g pusong nauuhaw sa pagirog ... At ang sulat na iyong kinakaharap
niya, higit sa isang pagpapahayag n~g mataas na pagtin~gin, ay
isang tunay na paghin~gi't paghihintay n~g kanyang magagawa, n~g
sukat niyang ilin~gap sa isang minamahal at itinatan~gi sa buhay
... &iquest;Paano ang marapat niyang gawin sa pagpapabaya ni Teang?
&iquest;At paano ang gagawin naman niya sa gayong pagbubukas n~g
dibdib n~g mestisang nabihag n~g kanyang pagkamakata? &iquest;Saang
panig siya dadako? &iquest;Doon? &iquest;Dito?...</p>

<p>Sa wakas ay minarapat ni Tirsong ibilang pa n~g ilang araw, n~g
ilang panahon, ang paghihintay n~g sulat n~g babaeng pinagtiwalaan
niya n~g puri't karan~galan, samantalang ang sukat itugon sa sulat
n~g mestisa ay siya namang pinagliming masusi n~g kanyang bait at
siyang nihanap n~g hatol sa kahinahunan n~g kanyang pagkukuro.</p>

<p>N~guni, lahat n~g kanyang naisip tungkol sa isasagot kay Elsa,
ay di niya inibig na sulatin sa ayos n~g isang kalatas na ipadadala
sa tinukoy na mestisa. Ang sulat ay isang katibayang kanawanawang
maipapalad sa harap n~g ibang tao. At ang kaselanan n~g kanyang
tayo dahil sa sinumpaang pakikiisang dibdib sa harap n~g hukuman sa
Sampiro, ay nagaatas sa kanya upang magpakain~gat sa ikapagkakaroon
n~g masasangguning katibayan n~g pakikitalamitam niya sa sinomang
babaeng naiiba kay Teang.</p>

<p>&mdash;Mabuti'y makipagkita ako sa kanya, at sa harapang
paguusap nami'y saka ko siya tutugunin n~g nararapat,&mdash;ang
tapos ni Tirso sa kanyang magulong pagninilay.</p>

<p>Makailang saglit ay may tumawag kay Tirso, at ipinagbigay alam
na sa telepono n~g botikang nasa silong n~g gusaling kanyang
tinitirha'y mayroong naghinintay na ibig makipagusap sa kanya.</p>

<p>Nagdudumali siyang nanaog.</p>

<p>At pagkahawak sa telepono'y tinig n~g babae ang kanyang
narinig.</p>

<p>&mdash;&iquest;...?</p>

<p>&mdash;Si Silveira n~ga po itong kausap ninyo. &iquest;Sino po
ba naman sila?</p>

<p>&mdash;....</p>

<p>&mdash;&iexcl;Ah, ikaw pala, Elsa!</p>

<p>&mdash;&iquest;...?</p>

<p>&mdash;Oo, natanggap ko.</p>

<p>&mdash;&iquest;...?</p>

<p>&mdash;&iquest;Kung kailan mo tatanggapin ang sagot? Ang ibig ko
sana ay sagutin kita n~g harapan sa isang pagniniig ...
&iquest;Paiirugan mo ba ako?</p>

<p>&mdash;....</p>

<p>&mdash;Kung kailan ka may panahon ay tumipan ka't ating
pagusapan ang bagay na iyan.</p>

<p>&mdash;&iexcl;...!</p>

<p>&mdash;&iquest;Pariyan ako sa m~ga araw na ito? Iyan ang hindi
mabuti. Maipalalagay niyang tayo ay naninikis....</p>

<p>&mdash;&iexcl;...!</p>

<p>&mdash;Huwag ka sanang mabiglain. Ang galit n~g kapatid ay
pagmamahal. Kung hindi ka minamahal, ay di ka kagagalitan....</p>

<p>&mdash;&iquest;...?</p>

<p>&mdash;Isang araw ay masok tayo kahi't sa aling sine at doon
natin pagusapan.</p>

<p>&mdash;&iquest;...?</p>

<p>&mdash;Ikaw ang bahala: pasama ka kahi't kay Dioni, kung
nan~gan~gamba ka nang makipagniig sa akin n~g sarilihan. Nalalaman
ko namang paibaibang talaga ang lagay n~g panahon....</p>

<p>&mdash;&iquest;...?</p>

<p>&mdash;Wala akong ibig sabihin kundi ang pagpapaubaya sa iyo n~g
boong kapasiyahan. Marapatin mong magsarili kita, salamat: magsama
ka naman n~g kahi't sinong mabutihin mo, salamat din ... Ako ay
walang hindi kinadoroonan.</p>

<p>&mdash;....</p>

<p>-Kung gayo'y hihintayin ko ang araw at pook na iyong
itatakda.</p>

<p>&mdash;....</p>

<p>&mdash;Salamat, Elsa.</p>

<p>&mdash;&iexcl;...!</p>

<p>&mdash;&iexcl;Adios! Taglayin mo ang aking alaala....</p>

<p>Bahagyang naibsan n~g pabigat ang kaluluwa ni Tirso sa
pagkapagusap nilang iyon n~g mestisang sumulat sa kanya.</p>

<p>Gayon ma'y nakalipas ang singkad na maghapong hindi niya halos
namamalayan, n~g siya ay nanghihinamad mandi't walang alis sa
pagkakatun~go sa ibabaw n~g kanyang sulatan.</p>

<hr style='width: 65%;' />
<a id="XXI" name='XXI'></a>
<h2>XXI</h2>

<h2>PAGSISISI AT PAGBABAGONG LOOB</h2>

<br />


<p>Dalawang linggong mahigit ang nadaan. Bagama't gayon na lamang
ang pusok n~g loob ni Elsa nang kanyang sulatin ang liham na
ipinadala kay Tirso, ay nakalipas din ang gayong dami n~g m~ga araw
n~g ang tipanan nilang paguusap na sarilihan sa bagay na iyon ay
hindi pa nabibigyang katuparan. Paano'y sa siyang pinaiiyahan n~g
lalaki, ay parating nagkakaroon n~g salabid tuwing ipagbabalak n~g
araw at pook ang ikabubunsod n~g gayong salitaan.</p>

<p>Sa loob n~g panahong iyan na hindi rin idinarating n~g sulat ni
Teang, kay Tirso naman ay lalong nagtitibay ang paniniwalang
napalun~gi n~ga ang kanyang palad sa babaeng kung bakit ba't
napaghabilinan niya n~g kanyang boong pagtitiwala.</p>

<p>Ang pagpapahalaga sa m~ga balitang tinanggap niya kay Martinez
ay untiunti n~guni't patuloy na naguugat sa guwang n~g kanyang
puso, at nakatutulong n~g malaki upang ang pan~galan ni Teang ay
maging buntuhan n~g kanyang kasuklama't lalong masasaklap na
hinala. Pati n~g unang balak na paghanap o pakikibalita sa
kinaroroonan n~g babaeng iyon ay bahabahagya nang iniwawaksi sa
kanyang isip, yamang kung gayon anyang kay Teang nanggaling ang
paghamak sa kanilang sumpaan, magusig man siya'y ibayong hirap na
lamang n~g loob ang kanyang mapapala. Si Tirso ay kasal sa babaeng
iyon, oo, nalalaman niya; n~guni't &iquest;bakit pa niya
hahan~garin ang mapapisan sa isang talipandas na walang tunay na
pagibig sa kanya? Saka, ang kanilang pagkakasal ay lihim na lihim
at walang sinomang nakamamalay liban sa hukom na sa kanila'y
nakialam. Ang pagmamakain~gay tungkol sa paguusig ay magiging isang
tunay na pagkakalat na lamang n~g kanyang sariling kahihiyaan.
"Patawarin ang nagkakasala at ipagparaya ang nagkukulang" ang aral
na itinuturo n~g Kapisanang kanyang kinaaaniban; at malalabag na
lamang sa itinuturo n~g aral na iyan ang paguusig sa babaeng kusang
tumaliwakas sa kadakilaan n~g sumpa, ang yumurak at gumutay sa
kahalagahan n~g pan~gako. Manan~ga'y tumahimik na n~ga siya't
kanyang pagaralang pawiin sa alaala ang pan~gala't larawan n~g
babaeng bumitay n~g kanyang magandang pagasa.</p>

<p>Samantala, sa isa sa m~ga bulsa niya ay laging hindi nahihiwalay
ang sulat ni Elsa na kinalilimbagan n~g isang pagibig na walang
kapantay sa karubduban. Ang pagibig na iyong sa kanya iniuukol ay
hindi nakakikilala n~g pagmamaliw. Ulani't arawin man sa laot n~g
kanyang pagkawalang loob, na sa nagdaang m~ga araw ay siya niyang
ipinahalata sa naturang mestisa, ay patuloy ring; taglay ang
dakilang uri, ang kawagasan, na sa wari niya'y sukat ang kanyang
naisin upang pagtamasahan niya n~g dilang lugod, n~g madlang biyaya
at tanang luwalhati, na sa buhay na ito'y siya na lamang mahihintay
n~g kinapal na paris niya.</p>

<p>Sa harap n~g sulat na iyong hindi gumagamit n~g anomang bahid
n~g pagpapakunwari, &iquest;ano pa ang magiging katuturan n~g
pagpapakabalisa ni Tirso sa isang babaeng gaya ni Teang kung hindi
kabaliwan? Magpakabaliw kung kinababaliwan ay hindi masama at
lilikha pa kaipala n~g paghan~ga sa sinapupunan n~g Kapisanan.
Datapwa't magpakabaliw sa babaeng humahalakhak at umooroy sa
kanyang kasawian ay iyan na ang sukdulan n~g kahalayan na hindi
sukat makita sa isang paris ni Tirsong paano't paano man ay may
pan~galan na ring nakikilala sa maraming lipunan.</p>

<p>Kaya, masakit mang walang kasingsakit, ay kailan~gan na ni Tirso
ang makiayon sa tadhana n~g kanyang palad. Ang tadhana ay waring
nagaanyaya sa kanya sa isang dako upang sayurin niya ang
kadalisayan n~g pagibig ni Elsa, hindi siya dapat magmalaking huwag
magpakundan~gan sa anyayang iyan.</p>

<p>At, habang dumarami ang m~ga araw na hindi idinarating n~g sulat
na pan~gako ni Teang, ay patuloy namang pumapanaw kay Tirso na
parang kimpal n~g ulap na nawawala sa katingkaran n~g sikat n~g
araw, ang pan~gala't alaala n~g babaeng binanggit, katiyap n~g
untiunting paguusbong sa pitak n~g kanyang puso, tulad sa halamang
busog sa alaga, n~g pagkahalina sa m~ga pakibang loob n~g
malulugding mestisa.</p>

<hr style='width: 45%;' />
<p>Minsan, isang gabi, ay minarapat ni Tirso ang gumawi sa may pook
nina Elsa, n~guni't hindi ang tangka'y manhik n~g bahay kundi mula
sa palibidlibid n~g looban niyon ay pakimatyagan ang kalagayan n~g
dalagang untiunting nagpupunla n~g balisa sa kanyang gunamgunam. At
gayong pakikimatyag na n~ga lamang ang kanyang minabuting gawin,
sapagka't sa bahay na yaon ay ayaw muna niyang lumantad magmula
nang may mahalata siyang sukal n~g loob sa kapatid n~g nasabing
mestisa.</p>

<p>Si Tirso ay sa may gawing baybayin n~g dagat nagdaang paahon sa
bulaos na patu~ngo kina Elsa. Pinili ang lalong madidilim na
palumpong, naglagos sa m~ga palikolikong landas, at pagkalapit sa
may tinatalikuran n~g silid n~g mestisa, ay naghagis n~g tin~gin sa
dakong itaas at tinangkang makilala sa siwang n~g sarisaring
halamang gumugubat sa looban kung sinosino ang m~ga lalaking
narinig niyang nagkakatuwa. N~guni't wala siyang nakilala isa man.
Ang tinig ni Elsa ay naulinigan din niya, subali't kung ano ang
sinasabi'y hindi niya mawatasan.</p>

<p>Makasandali ay kanyang narinig ang piano, pasimula n~g isang
<i>one-step</i> ang tinutugtog, tugtog na noon din ay sinundan n~g
mahihinang sagitsitan n~g m~ga paang nagsasalimbayan sa ibabaw n~g
tabla.</p>

<p>&mdash;&iexcl;May sayawan!</p>

<p>Datapwa't ang namalas ni Tirso ay pawang m~ga lalaki rin ang
nagsisiindak na magkakayapos sa gitna n~g bulwagan, at anino man ni
Elsa ay di niya matanaw.</p>

<p>Inakala niyang si Elsa ang nunugtog n~g piano. N~guni't
&iexcl;ano bang tugtog! <i>one-step</i> n~ga ang narinig niyang
pinasimulan, na siyang sinundan n~g pagsasayawan n~g m~ga lalaking
panauhin ni Elsa, dapwa't hindi pa halos nakabubuo n~g tigisang
inog ang bawa't magkapareha, ay <i>marcha funebre</i> na ni Chopin
ang pagdaka'y kanyang naulinigan.</p>

<p>Ang sayawan ay biglang natigil. At ang humalili'y ang matunog na
halakhakan n~g m~ga lalaki.</p>

<p>&mdash;&iexcl;Napilya na naman tayo ni Elsa!&mdash;ang malakas
na wika n~g isang nanun~gaw pa sa bintana pagkabalatong n~g
pagsasayaw.&mdash;Sapul pa kanina'y pawang sa ganyang tugtog sa
patay tinatapos ang alinmang <i>tandang</i> ating sayawan.</p>

<p>At malinaw nang nawatasan ni Tirso ang tinig n~g maganda niyang
paraluman.</p>

<p>&mdash;Kayo ay hindi ko pinipilya,&mdash;ang
sabi.&mdash;Itinanong ko kung ano ang ibig ninyong aking tugtugin,
at aninyo'y ako ang bahala kung alin at kung paano ang tumutugon sa
loob ko.</p>

<p>&mdash;&iquest;At sa lagay ay siyang tumutugon sa loob mo ang
<i>marcha</i> ni Chopin?&mdash;itinanong pa n~g isa.</p>

<p>&mdash;Mangyari,&mdash;ang sambot n~g mestisa,&mdash;ay sa
dinatnan ninyong patay sa akin ang dating kaligayahan n~g puso; at
bagaman namamalas ninyong ako'y nakatawa rin, ang kaluluwa ko ay
putos n~g luksa't may nilulunok na apdo n~g kadalamhatian.</p>

<p>Ang dating tawana'y nasaksihan ni Tirso na napaltan n~g
sandaling pananahimik.</p>

<p>Kung ang m~ga lalaking iyon ay walang napunang panglalamlam n~g
dating masayang mukha ni Elsa kapagkarakang ito'y makiharap sa
kanila nang gabing iyon, disin ay may nagdamdam na sa ganyang m~ga
kataga na walang kagatolgatol na kanilang narinig. N~guni, ang
totoo, si Elsa n~ga ay madali nilang napanibaguhang malungkot noon
at siya rin namang kaagad ibinulong n~g hipag na si Dioni at
ipinagbilin pang huwag pagpapansinin pagka't walang anoman. Kaya,
ang isinagot na lamang n~g isa sa kanila'y:</p>

<p>&mdash;Kung ganyang ikaw ay may dinaramdam na kalungkutan, ay
ibig naming makiramay sa iyo, Elsa.</p>

<p>&mdash;Inaakala kong iya'y hindi ninyo magagawa, sapagka't ang
m~ga damdaming ito ay para lamang sa aking sarili....</p>

<p>&mdash;Sarili mo ma'y makapakikiramay rin kami, kung huwag na
kaming magtagal na gaano sa pagkakatuwang ito rito.</p>

<p>&mdash;N~guni't hindi ko sinasabi, m~ga kaibigan, na ikinaiinip
ko itong ating matiwalang paghaharap.</p>

<p>&mdash;Gayon ma'y kami ang nagaakalang marapat igalang ang m~ga
sandaling ipinakikilaban mo sa iyong m~ga kalumbayan.</p>

<p>&mdash;Kung ayaw na kayong magsayaw ay magusapusap na lamang
tayo.</p>

<p>&mdash;&iquest;Ano pa ang paguusapan natin ay sa hindi mo naman
ipagtatapat sa amin kaipala ang sanhi n~g iyong m~ga lungkot?</p>

<p>&mdash;Hindi kayo mawawalan n~g anomang sukat maikuwento sa
akin....</p>

<p>At ang m~ga panauhi'y namalas ni Tirsong may m~ga hawak nang
sombrero at anyong nagaabot n~g kamay sa mestisa.</p>

<p>&mdash;Hintay muna pala sandali,&mdash;ang pigil n~g
dalaga,&mdash;paunlakan muna, ninyo ang munting bagay na
pinagaabalahan n~g aking mabait na hipag.</p>

<p>&mdash;&iexcl;At may pinagaabalahan pa pala si aling Dioni! Sa
wakas ay napahinuhod din ang m~ga panauhin.</p>

<p>N~guni't saglit n~ga lamang, at matapos pairugan ang ilang
pamatid-uhaw na magiliw na ipinaganyaya ni Dioni, ay nan~gagpaalam
na rin.</p>

<p>Si Tirso, na nakasaksi sa tanang nanyari, nang umalis sa pook na
iyon ay taglay sa dilidili't siyang pinaglilimi ang m~ga katagang
narinig niyang binigkas ni Elsa,</p>

<p>&iquest;Tunay n~ga kayang patuloy kay Elsa ang m~ga
pagdadalamhating nasasabi sa kanyang sulat?</p>

<p>&iquest;Si Elsa kaya, hanggang sa m~ga araw na iyong hindi pa
nagkakaroon n~g katuparan ang salitaan nilang pagtatagpo sa
panonood n~g sine upang doon pagpasyahan ang suliraning
ipinaghihintay n~g magiging loobloob n~g makata, ay hindi pa
dinadalaw n~g dating katiwasayan n~g kaluluwa?</p>

<p>Naramdaman ni Tirsong ikinaiinip niya ang hindi pagkakatuloy n~g
kanilang tipanan n~g mestisa. At sa pagkainip ay iniisip niya kung
saan sila lalong maluwag na magkakausap ni Elsa, kung gayong tila
may kahirapan ang pagkikita nila sa sine.</p>

<p>Kanyang binalak ang sa isang paliligo sa dagat, yamang arawaraw
ring lamang halos ay lumulusong ang dalaga; at binalak din naman
ang sa alinman sa m~ga bahay n~g ibang kakilala sa Pasay na rin, sa
may di gaanong kalayuan sa pook na iyon, upang huwag maging
halatain sa kapatid na pinakikitimban~gan ang gagawing paguusap na
lihim. Datapwa't &iquest;paanong ang gayo'y maisasangguni niya kay
Elsa ay sa matagaltagal nang ito'y hindi man lamang lumiliham ni
tumatawag sa kanya? Kung may telepono man lamang sana sa bahay nina
Elsa, disi'y nan~gahas nang magpaunang tumawag si Tirso. Subali't
sa kasamaang sukat ay wala n~ga, &iquest;paano ang kanyang
gagawin?</p>

<p>Samantala'y nalalapit na untiunti ang m~ga araw na ipagdiriwang
kay Momo. Nagunita n~g makata na ang siyudad nito na tinitigib n~g
m~ga halakhakang ginaganap sa likod n~g m~ga n~giwi n~g sarisaring
balatkayo, ay siyang malimit pagsinayaan n~g m~ga pusong uhaw sa
ligaya, siyang kadalasang pinagtitiyapan n~g m~ga kaluluwang malaon
nang naghihintay n~g isang dakilang pagkakataon, &iquest;hindi pa
kaya sila makapakibahagi sa m~ga biyayang iyang idinudulot n~g
karnabal sa m~ga nasa kapanahunang paris niya't ni Elsa?</p>

<p>Sunodsunod na nagdaan sa papawirin n~g alaala n~g makata ang
m~ga pangyayaring kanyang napanood sa loob n~g bakod n~g m~ga
karnabal na idinaos sa ilang taong tinalikdan. Yaong isang Pierrot
at isang Columbinang nahigin~gan niyang nagkaisang magtanan sa m~ga
kasama't maliksing nakay sa isang autong aywan niya kung saan
nagtun~go; yaong isang dimonyong pula at isang dimonyong itim na
nakipagindakan muna sa kapal n~g tao sa "Auditorium", saka
pagkatapos ay magkakawit ang m~ga bisig na nagkubli sa dilim,
nanunton sa m~ga pook na lin~gid at makasandali'y matagal na nawala
sa kung saang bahagi n~g maluwang na siyudad na iyon; yaong isang
Aida at isang Radames na nagpakalan~go muna sa malaking <i>bar</i>
n~g "San Miguel Brewery" sa loob n~g siyudad at kapagkuwa'y
naghudyatang tila may paroroonang mahalagang bagay, bago'y
pagkatalin~gid sa m~ga taong sukat makapuna sa kanila'y boong bilis
na inihatid n~g isang auto sa isa sa m~ga ligpit na <i>hotel</i> sa
San Sebastian, samantalang ang kanilang m~ga kasama'y
nakikipagbiruang walang hulaw sa loob n~g mailaw na siyudad ... ang
lahat n~g iyon ay m~ga alalahaning kumakayag sa budhi ni Tirso
upang siya ay magmunukala n~g isang kaparaanang sukat bagang ...
ikaganap n~g kanilang nabibiting tipanan ni Elsa.</p>

<p>&mdash;Bahala na sa karnabal, kapag hindi pa natupad sa m~ga
araw na ito,&mdash;ang nawika sa sarili ni Tirso, matapos sayurin
n~g kanyang guniguni ang nan~gabanggit na pangyayaring napanood
niya sa siyudad ni Momo.</p>

<p>At parang babala n~g mabuting kapalaran, isang umagang siya'y
magawi sa Escolta ay nakatagpo niya ang mestisa na kasama ni Dioni
at n~g isa pang babaeng marahil ay kamaganak, kaibigan o kaya'y
kanyang kapit-bahay.</p>

<p>Sa pagkikita nilang dalawa noon, ay masasabing mabuti na rin ang
nangyari, sapagka't bagaman sasandali at panakaw pa ang pagkakausap
nilang lihim at sarilihan ay napagtalastas ni Tirso kay Elsa; na
ang bagay na ipinagtipan nilang manonood n~g sine ay sa karnabal na
paguusapan; na yao'y maluwag nang mabubunsod kaipala, yamang ang
kapatid na lalaking pinan~gin~gilagan n~g dalaga ay nagtun~go sa
Nueba Esiha at malamang na hindi mabalik kundi kung makaraan na ang
nabanggit na karnabal; na ang binibili nina Elsa nang umagang iyon
ay m~ga kayong gagawing balatkayo, at ang may kagustuhan niyon,
bilang pinakapangaliw sa m~ga pan~gun~gulungkot na palagi ni Elsa,
ay dili iba't ang kanyang hipag na si Dioni.</p>

<p>&mdash;Kung ano ang sidhi n~g loob mo, Elsa, sa iyong sulat ay
siya namang sidhi n~g loob kong magkaniig tayo, paris n~g ating
pinagusapang minsan: datapwa't hangga n~gayon ay nasa paghihintay
na lamang ako<br />
<span style='margin-left: 0.5em;'>...&mdash;- ang may himig n~g
panunumbat na nasabi n~g makata sa</span><br />
pagkapagusap nilang iyon.</p>

<p>&mdash;Panahon lamang, Tirso, ang wala sa atin ...&mdash;ang
nagpapasigla n~g pagasang isinagot noon n~g mestisa.</p>

<p>&mdash;Gawan mo sana n~g paraan na maibalita agad sa akin ang
itatakda mong araw, hane,&mdash;ang pasamong bilin pa ni Tirso.</p>

<p>&mdash;Hamo't kung hindi kita mapadalhan n~g kahi't isang
<i>postal</i> ay tatawagan kita sa telepono,&mdash;matibay namang
pan~gako ni Elsa.</p>

<p>&mdash;&iquest;Hanggang kailan ang ipaghihintay ko?</p>

<p>&mdash;Hanggang sa bago dumating ang m~ga araw n~g karnabal.</p>

<p>&mdash;Maghihintay ako, kung gayon.</p>

<p>&mdash;Asahan mong gagawin ko ang lahat n~g maaaring gawin.</p>

<p>&mdash;Salamat, Elsa.</p>

<p>&mdash;Wala kang sukat ipagpasasalamat, Tirso. Ako ang nararapat
magpasalamat sa iyo, sapagka't sa di kawasa'y ... nakilala na rin
n~ga yata n~g iyong puso na may isang sawing babae ritong....</p>

<p>&mdash;Akin ang kasawian, Elsa, at sinomang babaeng nakikilala
ko ay sadyang tinatangkilik n~g magandang kapalaran.</p>

<p>&mdash;Aywan n~ga ba kung ako ang bukod na natatan~gi sa m~ga
mapapalad na iyan....</p>

<p>At minsan pang namalas ni Tirso noon ang talagang pagmumukhang
nahahapis n~g diwatang yaong kapatid n~g kasayahan.</p>

<p>Ang mestisa't ang makata ay nagkatalikod noong taglay-taglay sa
ubod n~g puso nitong huli ang m~ga bagong tibukin....</p>

<p>Ang dating pagpapalagay sa mestisang iyon na may tamis n~g
pagtatan~ging kapatid, nitong magpakasira si Teang sa kapan~gakuang
iniwan kay Tirso, tan~gi sa katamisa'y nalahukan pa n~g init n~g
paglulunggating ibinubuyo n~g isang pagmamahal na mahigit sa
nagagawa n~g pagkakapatiran. Anopa't sapul nang gumitaw sa kanyang
dibdib ang kutob na pinagmamaliwan na't nililimot siya n~g babaeng
nan~gako n~g pagtatapat, ang nakakikiliting kilos at anyo ni Elsa
nang gabing mapanhikan niyang aawitawit na nagiisa sa loob n~g
bahay, at ang matiwalang pagsama sa kanya noon hanggang sa bangka,
saka ang nilalaman n~g mahabang liham na ipinadala sa kanya, ay
hindi lamang m~ga pangyayaring laging sariwa sa alaala ni Tirso
kundi nagdudulot din naman sa kanyang puso n~g bagong damdaming
sinisibulan n~g bago ring pagasa ... Ang buhay n~g tao ay
nasasalalay sa gulong n~g Kapalarang walang humpay na umiinog. Kung
sa ganang kay Tirso'y napailalim siya sa pagkabighani niya kay
Teang, nitong nalulurok na n~g boong pagpapahalaga n~g kanyang
kaluluwaang bawa't bugtong o talinghagang iniuukol sa kanya n~g
magandang mestisa ay parang ibinubulong n~g kanyang sarili na
nalalapit na naman ang kanyang pamamaibabaw at ikatatampok sa
karurukan n~g tagumpay.</p>

<p>At buhat noo'y hinintay na niya arawaraw ang pagdating n~g
tagadalang-sulat na magaabot sa kanya n~g pan~gako ni Elsa, o
kaya'y ang pagtawag nito sa teleponong nasa silong n~g gusaling
kanyang tinatahanan....</p>

<p>Ang makata ay nabigo na sa paghihintay n~g sulat ni Teang,
&iquest;sa paghihintay n~g <i>postal</i> o sa pagtelepono naman ni
Elsa ay mabibigo pa rin kaya siya?...</p>

<hr style='width: 65%;' />
<a id="XXII" name='XXII'></a>
<h2>XXII</h2>

<h2>MGA NAGAGAWA NG BALATKAYO</h2>

<br />


<p>&iexcl;Karnabal!</p>

<p>Lubhang makapangyarihan kung magutos ang dios n~g m~ga halakhak
at pagbibiro, ang hari n~g balatkayuang lunas sa m~ga dalamhati n~g
kaluluwa at puso....</p>

<p>Babago pang napaguusapan ang m~ga araw n~g kanyang pagdiriwang,
sa iba't ibang panig n~g Maynila ang m~ga tao'y abalangabala na sa
sarisaring paghahanda. Ang m~ga masalapi ay nagsisipagpagawa sa
kanikanilang mananahi n~g m~ga kasuutang ikatatampok nila't
ikauun~gos sa gayak n~g iba: m~ga sutlang kayong pulangpula na
animo'y dugo, mayroon namang dilaw na nakikipan~gagaw sa kulay n~g
apoy, at may lungtian pang nagbabalita wari n~g pananagana sa lahat
n~g bagay n~g taong sa kanya'y nagpapakahibang ... Ang m~ga
maralita naman, sa kabilang dako, ay nagtatamad sa paggawa, ilang
araw na di sisipot sa pinapasukan, nagsasangla n~g isang tumbagang
singsing o n~g isang hilakong hikaw, na tan~ging hiyas n~g kanilang
karukhaan, nan~gun~gutang n~g salaping patubuan at ... bumibili n~g
isang murang balatkayo, isang nakan~gising maskara, upang sa likod
n~g m~ga ito'y sandaling limutin ang kanilang kahinubong pagkasahol
sa buhay, at sandali ring makilahok sa m~ga halakhaka't panunukso
sa kakilala't hindi man. Ang m~ga dalaga ay karaniwang magsuot n~g
gayak Columbinang kaakitakit sa bawa't makakita, at ang m~ga binata
nama'y nagdadami't Pierrot na lubhang katawatawa. Bawa't pusong
pinasisigla n~g apoy n~g kabataan, bawa't kinapal na nasa panahon
pa n~g kasariwaan, ay dili ang hindi naguubos n~g kaya sa
paghahanda n~g tanang nararapat niyang gamitin sa pagsagap n~g
luwalhati sa sinapupunan n~g dakilang karnabal. At yaong may
kaluluwang hindi nagtitikim n~g biyaya n~g maligayang kapalaran, ay
nagsisipan~garap na sa m~ga araw na iyan ay mabibihis ang kanilang
kasawian, mapapaltan n~g tuwa ang kanilang m~ga paghihirap at sa
duyan n~g luwalhati'y sandali silang aawit n~g kasiyaha't
mahahalinhan n~g kabusugan ang binabata nilang uhaw....</p>

<p>At, hindi malilihis sa katotohanan kung ang mestisa at ang
makata ay ibilang sa ganyang m~ga may hinihintay.</p>

<p>Si Dioni, na nagpanukala n~g pagpapayari n~g magagarang
balatkayo na magagamit niya't n~g kanyang iminamahal na hipag, ay
dili ang hindi nagsaloob n~g paninibago sa m~ga kilos nito, nang
mapuna niyang tinatangihang pawa at sinasalubong n~g paghingi n~g
paumanhin ni Elsa ang lahat n~g anyaya n~g m~ga tanyag na ginoong
kaibigan at dating kasamasama sa m~ga liwaliwan, m~ga anyaya para
sa isang gabi sa "Auditorium" o sa panonood kaya n~g
<i>coronacion</i> o n~g alinman sa m~ga magaganda't malalaking
kasayahang idaraos sa loob n~g karnabal.</p>

<p>&mdash;Tila nagiiba na n~gayon si Elsa,&mdash;ang naibulong niya
sa kanyang sarili, nang ang mestisa'y ayaw n~gang magbitiw n~g
anomang pan~gako sa m~ga lalaking namumuhunan n~g masuyong
pakiusap.</p>

<p>Bahagya ma'y hindi sumagi sa isip ni Dioni na ang sulat na
ipinadala ni Elsa kay Tirso noong kararaang Bagong Taon ay maaaring
siyang magbulos sa dalawa sa isang lihim na pagtatagpo sa loob n~g
siyudad na kinaliligpitan n~g maraming hiwaga. Sa katotohanan, nang
tagpuin sila n~g tinukoy na makata noong ikatlong gabi n~g m~ga
pagdiriwang sa kaharian ni Momo, ay saka lamang napaguwiuwi, ni
Dioni ang bagay at sanhi n~g m~ga kilos na kanyang napapanibaguhan
sa kanyang hipag.</p>

<p>&mdash;Naalaman ko na n~gayon, Elsa, kung bakit hindi mo
pinaunlakan ang alinman sa m~ga anyaya n~g iba't ibang kaibigan
mo,&mdash;ang manawanawang naibulong niya sa mestisa nang lapitan
sila ni Tirso.</p>

<p>At si Elsa na nakalurok kaagad sa ibig sabihin ni Dioni, ay
nagbalobalong sumagot:</p>

<p>&mdash;Hindi ko sila ibig na makasama rito, iyan lamang ang
sanhi n~g di ko pagpayag sa kanilang anyaya.</p>

<p>&mdash;Higit diyan ay mayroon pa....</p>

<p>&mdash;Ikaw ang napakamapaghinala n~g hindi tama....</p>

<p>&mdash;&iquest;Ano? &iquest;Di ba totoong hindi iyan ang tunay
na pinagpaparoonan mo?</p>

<p>&mdash;&iexcl;Hindi!</p>

<p>&mdash;&iquest;At ibig mong tukoyin ko?</p>

<p>&mdash;&iexcl;Ayoko na n~ga n~g malabis na tuksuhan!</p>

<p>&mdash;&iexcl;Sa ako'y hindi nanunukso lamang, kundi...!</p>

<p>&mdash;Kinalilimutan ko na ang pagtawa, Dioni....</p>

<p>&mdash;N~guni't n~gayon sa gabing ito ay may matuwid ka nang
tumawa ... At di lamang tumawa kundi marapat pang magalak, malugod
at magpasalamat....</p>

<p>&mdash;&iexcl;Sukat na n~ga iyan!</p>

<p>&mdash;&iexcl;Kundan~gan pati ako'y ibig mo na yatang
paglakuan!</p>

<p>Masaya n~ga ang dalawa.</p>

<p>At ang gayong malamang nang pagkabunsod n~g tipanang pagkikita
nila ni Tirso, ay sapat nang makapag-pasigla sa diwa at katawan ni
Elsa.</p>

<p>Noon ay siyang gabi n~g nababalitang pagpuputong sa napahalal na
reyna.</p>

<p>Si Tirso, panggagaling sa paaralan ay nagdudumaling nagsuot n~g
kanyang damit Pierrot na lungtiang magulang at yari sa sutla, may
malalaking botones na dilaw sa m~ga manggas n~g baro at laylayan
n~g salawal, saka may nagbiting bembe sa paligid n~g kanyang leeg;
at han~gos nang nagabang sa isang pook sa loob n~g siyudad,
alinsunod sa itinipan n~g mestisa sa araw na sinundan. Hindi naman
siya gaanong nainip at dumating sa harap niya ang dalawang
Columbinang dilaw, tila kambal sa pagkakawan~gis n~g tabas at kulay
n~g kanilang balatkayo.</p>

<p>Ang pagkakaparis na iyon ay nakapagpaulikulik kay Tirso,
palibhasa'y hindi niya makilala kung sino roon si Elsa at kung sino
naman ang isang kasama. Datapwa, pagkapuna n~g mestisa sa, gayong
paguulikulik n~g makata ay siya ang unang humudyat na magpakilala,
saka pagkatapos ay ipinakilala rin kung sino ang kanyang
kasama.</p>

<p>&mdash;Si Dioni iyan,&mdash;ang sa paimpit na tinig ay
ibinulong. Saka bumaling sa hipag at sinabi:&mdash;Si Tirso
ito....</p>

<p>Nagyao't dito muna ang tatlong magkakasama sa magkabikabilang
panig n~g siyudad na pinanaganaan n~g liwanag. At nang makaubos na
n~g kung ilang supot n~g <i>confetti</i> sa walang tuos na
pakikipagsabuyan sa balana, ay saka lamang nagyayaang masok n~g
"Auditorium", yamang malapit na rin namang dumating ang oras
natatakda sa <i>coronacion</i>.</p>

<p>Walang hulugang karayom ang kapal n~g tao sa loob n~g nasabing
"Auditorium" nang magsipasok ang tatlo. Kahi't saang gawi sila
magbaling n~g tin~gin ay hindi nila mapagwari kung saang bahagi
roon maaaring idaos ang ibinabalitang <i>baile de
coronacion</i>.</p>

<p>&mdash;&iquest;Paano tayo rito?&mdash;ang tila may yamot na
tanong ni Elsa sa dalawa niyang kasama, pagkamalas sa gayong sikip
n~g m~ga taong nagtuwid na lamang sa pagkakatayo at ibig mang
lumipat sa, ibang pook ay tila hindi magawa.</p>

<p>&mdash;Maghintayhintay muna tayong sandali, at baka
mabawasbawasan ang tao'y lumuwagluwag naman n~g kaunti.&mdash;ang
salo ni Tirso.</p>

<p>&mdash;&iexcl;Suss! Halos di pala makahinga sa sikip ang taong
napaparito!&mdash;ang katlo naman ni Dioni.</p>

<p>At sa mungkahi n~g lalaki, ay nagsipagalis na sila n~g takip sa
mukha, bilang pakikiugali sa karamihan doon.</p>

<p>At samantalang nagdaraan ang panahon sa gayong pagtitiis n~g di
birobirong hirap, di nila napupuna ay untiunti silang napapalayo sa
bun~gad n~g pintong kanilang kinatulusan, natatan~gay palibhasa n~g
pabugsobugsong dating n~g m~ga tao. At ilang saglit pa rin ang
lumipas bago nila natiyak na sila ay napapadpad pala sa isang gilid
na malapit sa dingding na tinatalikuran n~g madla.</p>

<p>Sa pook na yaon, na bahagya nang inaabot n~g liwanag n~g
kumpolkumpol na ilaw sa may panggitnang panig n~g bulwagang wala
yatang kasinglaki, kaginsaginsa'y nalin~gapan ni Elsa't ni Tirso,
samantalang si Dioni'y sa kaibayong gawi nakamata, ang isang
babae't isang lalaking marahil ang isip ay wala sa gayong
pagdiriwang kundi naglalakbay sa dako pa roon n~g m~ga pangarap ...
At ang kanilang anyo't m~ga kilos ay siyang nagpapaakala n~g
ganito. Ang <i>disfraz</i> nilang gamit ay maituturing na kabilang
sa m~ga lalong mahal at kaakitakit, hindi n~ga lamang gaanong bagay
sa babae na gaya n~g sa lalaki. Parang walang namamalas na tao sa
kanilang palibid, ay sapupo n~g isang kamay n~g lalaki ang maliit
na baywang n~g babae, at ang isang palad nito'y matiwalang
nakakapit sa balikat niyon, samantalang sa bawa't bulun~gan ay
halos nagkakadampian na ang kanilang labi at ang nakahilig na mukha
n~g isa ay di binabaklas sa pagkakadikit sa isa pa ... Ang
masasayang n~giti't makahulugang m~ga sulyap ay di ikinukubli sa
sinomang maaaring makapuna sa kanilang anyong nakatatawag n~g loob,
at ang m~ga puso ay mahihinuhang sinasakbibi noon n~g kaligayahang
pabihibihirang ipagbiyaya n~g panahon sa tao.</p>

<p>&mdash;Magasawa marahil,&mdash;ang marahang inianas n~g mestisa
sa makata na di kinukusa'y napasundan n~g isang munting kurot sa
bisig n~g pinagsabihan.</p>

<p>&mdash;Malayo ang hula mo,&mdash;ang pakli n~g makata, na dili
ang hindi nakaramdam sa kurot na ibinigay sa kanya.</p>

<p>&mdash;&iquest;Ay bakit ganyan na ang asta?</p>

<p>&mdash;Iya'y isa lamang sa karaniwang gawin n~g sinomang
kinakandili n~g mabuting palad.</p>

<p>&mdash;N~guni't ang babae ay di papayag sa ganyan, kung hindi
niya ibig ang lalaki.</p>

<p>&mdash;Iyan ang tama: walang pagsalang ang lalaki ay siyang
hantun~gan n~g kanyang boong pagibig, kaya ganyan ang kanilang
laya. &iexcl;Mapalad na lalaki!</p>

<p>&mdash;&iexcl;Mapagsamantala ang sabihin mo!</p>

<p>&mdash;Sa ano't anoman, ay nananaghili ako sa kapalaran
niya.</p>

<p>&mdash;Maaari n~gang managhili ka, sapagka't ... hindi si Teang
ang kasama mo n~gayon.</p>

<p>&mdash;&iexcl;Si Teang na naman!</p>

<p>&mdash;&iquest;At ano? Kung siya lamang ang narito't
kakawit-bisig mo, kaipala ay wala kayong sukat ipanaghili sa
dalawang iyan....</p>

<p>&mdash;Kung siya ang aking iniibig n~g boong pagkatao, oo;
datapwa't ang totoo'y ... nalalaman mo nang hindi siya.</p>

<p>&mdash;&iquest;At sino?</p>

<p>&mdash;&iquest;Kailan~gan pa bang sabihin ko?</p>

<p>&mdash;&iexcl;Sa di ko nakikilala!</p>

<p>&mdash;&iexcl;Elsa! ... Nakikilala mo kung sino ang inabayan ko
sa bangka sa Pandakan; nakikilala mo kung sino ang nagpadala sa
akin n~g mahabang sulat na nasa bulsa ko sa m~ga sandaling ito;
nakikilala mo kung sino ang kaulaulayaw at kinakausap ko n~gayon
dito....</p>

<p>Ang mestisa ay pinamulahan n~g mukha't hindi nakakibo. Dinalaw
na naman n~g lugod ang puso niyang tuwina'y sabik sa paggiliw n~g
makatang iyong tan~ging naghahari sa kanyang kaluluwa. &iexcl;Labas
nang talaga sa dilang alinlan~gan ang pagwawagi n~g kanyang m~ga
han~garin!</p>

<p>Subali't n~gayong natitiyak na ang kanyang pagwawagi, ay n~gayon
naman siya nauumid mandin sa naglalambin~gang bigkasin n~g makata
at sa m~ga kilos nitong maaaring mahalata n~g iba.</p>

<p>&mdash;Huwag ka nang main~gay, Tirso,&mdash;ang saway na amang
sa lalaki,&mdash;hayan lamang si Dioni baka naririnig na tayo.</p>

<p>At ... ang m~ga bisig nilang nagkakakawit ay siya na lamang
nagpahayagan n~g kanikanyang ibig sabihin sa bisa n~g bahagyang
pagsiko n~g isa sa isa na ipinagkaunawaan nila.</p>

<p>Sa isang dako, si Dioni, na di naman patay na loob sa balabalaki
n~g kabataan, ay talaga palang may napaghahalata na sa dalawa
niyang kasama, kaya't sa simula pa n~g nahigin~gan niyang paguusap,
ay kinusa na ang di pagaalis n~g mukhang paharap sa dakong
malayo.</p>

<p>&mdash;Hindi masama ang pagbibigay ...&mdash;ang bulong niyang
man~gitin~giti sa kanyang sarili.</p>

<p>Ilang saglit na walang nagbubuka n~g bibig.</p>

<p>&mdash;Dioni,&mdash;ang tawag mayamaya n~g
mestisa.&mdash;&iquest;Baka naiinip ka na?</p>

<p>&mdash;Kung hindi kayo naiinip ay hindi rin ako ...-masiglang
itinugon n~g tinukoy.</p>

<p>&mdash;Hindi kami mangyayaring mainip, Dioni, sapagka't mayroon
kami rining isang nakapupukaw n~g loob na panoorin,&mdash;pan~giti
namang ikinatlo ni Tirso, saka inihudyat n~g n~guso ang dalawing
pinanonood sa gawing padako kay Elsa.</p>

<p>Napatawa si Dioni sa anyo n~g itinuturo n~g makata.</p>

<p>&mdash;&iexcl;Dito ka n~ga naman sa karnabal makakikita n~g
sarisaring palabas!&mdash;ang pakagat-labing sabi sa mahinang
turing.</p>

<p>&mdash;&iexcl;Talaga!&mdash;ang ayon ni Tirso.</p>

<p>&mdash;At &iquest;naalaman mo, Dioni? nananaghili raw siya sa
dalawang iyan, sapagka't hindi niya kasama ang kanyang minumutyang
si T....</p>

<p>&mdash;&iexcl;Ehem!&mdash;anang hipag na
tinukoy.&mdash;&iexcl;Baka kung ano na iyan!...</p>

<p>&mdash;&iexcl;Hindi!&mdash;ang tanggi n~g
makata.&mdash;Nagbibiro lamang itong si Elsa.</p>

<p>&mdash;&iquest;N~guni't hindi mo ba natatandaan, Dioni, kung
sino ang kasama n~g maginoong ito noong minsang makita natin siya
sa salon n~g "La Perla"?</p>

<p>&mdash;&iquest;Si Teang na inaanak n~g tia Basilia?</p>

<p>&mdash;&iexcl;Wala pong iba!</p>

<p>&mdash;&iexcl;Aha!...</p>

<p>At ang lalaki ay manawanawang pumakli:</p>

<p>&mdash;Magpaniwala ka, Dioni, kay Elsa ay kung saan ka tuloy
dadalhin nito....</p>

<p>&mdash;&iexcl;Tumatalikod n~gayon ang bata!&mdash;ang palabing
agaw pa n~g mestisang sa hipag nakatin~gin. &iexcl;Ikinahihiya yata
ang "himala" ni pari Casio! &iexcl;Kawawa naman!...</p>

<p>Hindi nalalaman n~g dalawang babae na ang m~ga winikang iyan ni
Elsa'y balaraw na umiwa sa damdamin ni Tirso. Naalaala ang m~ga
balita ni Martinez.</p>

<p>Si Dioni naman, kaya napapamata, sa hipag at walang isinasagot
kundi tatawatawa lamang, ang totoo'y hindi pala nakauunawa sa ibig
sabihin n~g "himalang" binanggit n~g mestisa.</p>

<p>&mdash;Maalaala ko pala'y matagaltagal nang hindi ko
nababalitaan kung saan naroon ang Teang na iyan,&mdash;ang tan~ging
nasabi ni Dioni.</p>

<p>&mdash;&iquest;Saan n~ga ba naroon?&mdash;ang di napigilang
itinanong din ni Tirso na nadadala yata n~g pananabik.</p>

<p>&mdash;Kung sino ang dapat makabatid niyan ay siyang dapat
makapagsabi,&mdash;ang sunggab ni Elsa.</p>

<p>&mdash;&iexcl;Ikaw!&mdash;ang tukoy ni Tirso sa mestisa.</p>

<p>&mdash;&iexcl;Ikaw!&mdash;ang batik naman ni Elsa sa makata.</p>

<p>&mdash;Tila narinig ko kung kanino na siya'y inauwi sa
probinsia, n~guni't ito naman yatang si Elsa ang nagsabi sa aking
minsan na siya ay nasa kolehio,&mdash;ang badya naman ni Dioni.</p>

<p>&mdash;&iquest;Nasa kolehio?&mdash;anang lalaki.</p>

<p>&mdash;Noong araw,&mdash;ang saklaw n~g dalaga.</p>

<p>&mdash;&iquest;N~guni't n~gayon?&mdash;itinanong n~g hipag.</p>

<p>Naghilian sa pagsagot ang dalawa.</p>

<p>Tuwinang mapaguusapan ang n~galan ni Teang ay di matimpi ni
Tirso ang pananabik na gumigiyagis sa kanya. At tuwina namang may
mahahalatang ganyan si Elsa, ay lalong nagdaragdag n~g sikap para
siya ang makapangyari sa isip at damdamin n~g makata.</p>

<p>Siyang paglin~gon sa kanila n~g lalaking pinanonood na
kayaposyapos n~g isang babae. At nakilalang maliwanag ni Elsa.</p>

<p>&mdash;&iexcl;Susss!&mdash;ang pamanghang wika.&mdash;&iexcl;Si
Dr. Nicandro!</p>

<p>&mdash;&iquest;Siya n~ga ba?&mdash;ang pataka ring sambot n~g
dalawa.</p>

<p>&mdash;&iexcl;Siya n~ga!</p>

<p>&mdash;&iquest;At sino kaya ang babae?&mdash;ang tanong ni
Dioni.</p>

<p>&mdash;Namumukhaan ko; isang "maamong kalapati" sa "mayamang
alagaan" sa San Juan ...&mdash;ang pahayag n~g lalaki.</p>

<p>&mdash;&iquest;Ano ang sinabi mo?&mdash;ani Elsa.</p>

<p>&mdash;Isang makisig na mananayaw ...&mdash;ipinaliwanag ni
Tirso.</p>

<p>&mdash;&iexcl;Isang doktor sa piling n~g isang
bailarina!&mdash;mahinayang pang sambit ni Dioni.</p>

<p>&mdash;&iexcl;Bah! Iyan, Dioni, ay di humihigit sa karaniwang
makita n~gayon dito sa Maynila at sa m~ga karatig na
bayan,&mdash;ang baling n~g makata,&mdash;Ang naririto n~gayong
ating namamalas ay isang doktor, at sa m~ga <i>cabaret</i>, m~ga
<i>hotel</i>, at iba't ibang pook na sagapan n~g aliw, dapat
ninyong maalamang hindi iilan ang m~ga matutunog na abogado, m~ga
matalakatak na kinatawang bayan, matataas na kagawad n~g
pamahalaan, m~ga batikang politiko, m~ga mayayamang
man~gan~galakal, m~ga mamahayag at iba pang nabibilang sa unahang
hanay n~g m~ga pagasa't dan~gal n~g bayan, na nagpapakalasing sa
kandun~ga't bisig n~g kung sinosinong babaeng nakapagaalinlan~gan
ang linis n~g pamumuhay.</p>

<p>&mdash;&iexcl;Ang lalaki n~ga naman! &iexcl;kailan ma'y lalaki
rin!&mdash;ang parinig ni Elsa.</p>

<p>&mdash;&iexcl;Mangyari pa! Gaya rin naman n~g katotohanang ang
babae ay babae rin kailan man,&mdash;isinaklaw ni
Tirso.&mdash;Datapwa't hindi ang lahat ay may hilig sa
ganyan....</p>

<p>&mdash;Humigit-kumulang ay parisparis na kayo,&mdash;ang sabad
ni Dioni.</p>

<p>&mdash;Mayroon din naman sa aming kalaban n~g ganyang ugali.
Halimbawa: ako....</p>

<p>&mdash;&iquest;Ikaw?</p>

<p>&mdash;Oo.</p>

<p>&mdash;&iquest;Ay bakit nalalaman mong pagsabihing may abogado,
periodista, man~gan~galakal at iba pang umaasal n~g ganyan, kung
diyan ay hindi ka kabilang?</p>

<p>&mdash;Sapagka't natatagpuan sila kahi't hindi hanapin. Paris
n~gayon; hayan ang isang manggagamot, at nakita natin sa piling n~g
isang mananayaw n~g di tayo tumutuntong sa <i>cabaret</i>.</p>

<p>&mdash;&iexcl;Hintay kayo't may iba naman akong
nakikita!&mdash;ang biglang hadlang ni Dioni, saka patagong
inihudyat ang isang babae't isang lalaki pang may kapunapuna ring
palagayan sa isang panig na di lubhang malayo sa kinaroroonan
nila,&mdash;Nakikilala ko ang lalaki: si abogado X***, n~guni't ang
babae'y....</p>

<p>&mdash;&iexcl;Ah, ako ang nakakikilala pati sa
babae!&mdash;isinaklaw ni Elsa.&mdash;Iyan ang may asawang si aling
K*** na pinakapintasan nang minsan sa harap ko ni Martinez.</p>

<p>&mdash;&iquest;May asawa ang babae?&mdash;itinanong ni
Tirso.</p>

<p>&mdash;Mayroon, n~guni't ang kasamang iya'y hindi siyang
nagmamay-ari sa kanyang pan~galan,&mdash;ang paliwanag pa n~g
mestisa.</p>

<p>&mdash;Saka ang asawa raw n~g babaeng iyan, Tirso, ay walang
pan~galawa sa kabaitan,&mdash;ang susog pa ni Dioni. Balana umano
ay kinapitan sa manggas n~g babae at ang sinasangkalan ay ang m~ga,
sayawang malimit niyang daluhan, samantalang siyang lalaki naman ay
panatag daw na naghihilik sa kanyang bahay at di man napapanaginip
ang pananagumpay n~g kanyang<br />
<span style='margin-left: 0.5em;'>... kabaitan.</span><br />
</p>

<p>&mdash;Gaya n~gayon,&mdash;pan~giting naitugon n~g
makata,&mdash;narito ang natuturang kabiyak n~g kanyang puso,
subali't nariritong hindi sa kanyang kandun~gan nagpapasasa n~g
ligaya....</p>

<p>Walang anoano ay may tugtog n~g kornetang naulinigan sa dakong
hinaharap n~g madla, tugtog na sinundan n~g biglang pagkabalisa't
pagdadagitgitan n~g m~ga tao sa pagaakalang yaon na kaipala ang
unang babala n~g gagawing pagpuputong.</p>

<p>Kaginsaginsa nama'y sa sisipot sa harap nina Tirso ang
magasawang nagpiging sa Pandakan, at han~gos, pagulat at
nagdudumaling ginagap n~g babae ang m~ga kamay ni Elsa't ni Dioni,
saka ang m~ga ito'y niyayang sumama sa kanila na humanap n~g
mabuting pook upang kahi't paano'y masilip man lamang ang mukha n~g
reynang sanhi at dahil n~g maraming bulun~gan.</p>

<p>At palibhasa'y hindi lamang sila kundi lahat ang naghahan~gad na
makapanood n~g pagpuputong, ay di sila nagkapanahong magusap n~g
marami, at sa m~ga tin~ginan ay nagkaalam nang susunod sila sa
biglaang pagbatak kina Dioni n~g m~ga kaibigang magasawa.</p>

<p>Sapagka't hindi naman manyayaring manatili ang pagaakayan n~g
isa't isa, sanhi sa walang kasingsikip na taong umuho n~ga sa loob
n~g tanghalang iyon n~g malaking kasayahan, hindi kinukusa n~g
sinoma'y nagkalayolayo sila: ang magasawa ay napabukod; si Elsa't
si Tirso ay kung saan napatun~go; at si Dioni ay napagisang
hahanaphanap sa m~ga kasama.</p>

<p>Sinapantaha ni Dioni na kasama n~g magasawa ang makata't ang
mestisa; inakala naman n~g m~ga ito na si Dioni ang kasama n~g m~ga
yaon; n~guni't sa palagay n~g magasawa'y humiwalay nang kusa ang
tatlong magkakaabay.</p>

<p>Sa gayong pagkakaligawligaw, ang dalawang nasa kasariwaan ay
pinatnugutan n~g mabuting pagkakataon.</p>

<p>&mdash;Kung ako lamang ang masusunod ay minamabuti ko pang maupo
na lamang tayo rito at paraanin nang idaos ang pagpuputong na iyang
pinagkakaguluhan n~g tao,&mdash;ang wika ni Tirso.</p>

<p>&mdash;&iquest;Hindi kaya tayo hanapin ni Dioni?&mdash;ang
tanong ni Elsa.</p>

<p>&mdash;Hanapin man ba, kung hindi tayo umaalis sa pook na ito,
ay di lalo pang madali tayong magkikitakita....</p>

<p>&mdash;Mabuti pa n~gang magpahipahin~ga muna tayo; n~galay na
n~galay na ang m~ga binti ko sa malaong pagkakatayo.</p>

<p>At magkapiling na nagsilikmo ang dalawa sa pook na yaong
tinatalikuran n~g makapal na taong sa iisang dako nakaharap.</p>

<p>&mdash;&iquest;Nasa iyo n~ga ba n~gayon ang sulat
ko?&mdash;itinanong makasandali n~g babae.</p>

<p>&mdash;Nasa akin,&mdash;ang pakli n~g lalaki.</p>

<p>&mdash;Mabuti pa kaya'y isauli mo na....</p>

<p>&mdash;&iquest;Bakit?</p>

<p>&mdash;Kung wala rin lamang kahihinatnan, eh bakit mo pa
iin~gatin~gatan....</p>

<p>&mdash;&iquest;Walang kahihinatnang paano?</p>

<p>&mdash;&iquest;At, mayroon ba?</p>

<p>&mdash;&iexcl;Elsa, parang ikaw pa pala ang may hinanakit sa
akin, gayong kay daming araw na ipinamahay ko sa malaking pananabik
sa ikapagkakaroon natin n~g panahon sa paguusap n~g niig na paris
nito!...</p>

<p>&mdash;&iquest;N~guni't n~gayon ay ano ang iyong sasabihin?</p>

<p>&mdash;Unanguna'y ibig kong ipahayag ang malabis kong
pagdaramdam dahil sa pagkapagsalita sa iyo n~g kapatid mo;
ikalawa'y ibig ko rin namang ipayo sa iyo na ipagpaumanhin mo't
iwaksi na sa loob ang lahat n~g iyon, yayamang kapatid mo namang
nagmamahal ang nagsalita.</p>

<p>&mdash;&iquest;Wala nang iba?</p>

<p>&mdash;At ... at ... &iquest;ano pa ba ang hinihintay mong gawin
ko?</p>

<p>&mdash;&iexcl;Ay, Tirso! &iexcl;Salamat kung iyan na lamang ang
iyong inaakalang dapat gawin!...</p>

<p>At pagkasambit nito ay papiksing tumayo at umanyong
nagtatampo.</p>

<p>&mdash;Elsa ...&mdash;malumanay na tawag n~g
makata,&mdash;sasandali ang pagkakataong ito na masasamantala
natin; mangyayaring sa sisipot na lamang dito't sukat ang iyong
hipag, maanong kung baga't ibig mo ay magusap na tayong
mahinahon....</p>

<p>&mdash;&iquest;Ano pa ang kailan~gan? Naipahayag mo na ang iyong
loobloob....</p>

<p>&mdash;Maupo ka sanang muli't may sasabihin pa ako....</p>

<p>Dili ang hindi nanumbalik na lumikmo ang dalaga.</p>

<p>&mdash;O eh &iquest;ano n~gayon?&mdash;ang tanong na tila
nakapangyayari.</p>

<p>&mdash;Elsa, dahil sa kahalagahan n~g bagay na ipinaghihintay mo
sa akin n~g pasya, ay ibig ko sanang ipamanhik sa iyong pagusapan
natin ito n~g lalong mahinahon....</p>

<p>&mdash;&iexcl;Pshe!</p>

<p>&mdash;Siya n~ga, Elsa. Ang nais ko ay maunawaan mo ang
kalinisan n~g aking budhi't kadalisayan n~g ... pagmamahal ko sa
iyo.</p>

<p>&mdash;&iexcl;Pagmamahal!...</p>

<p>&mdash;Oo, Elsa, minamahal kita; at hindi lamang minamahal,
kundi itinatan~gi sa lahat: iniibig n~g boong puso....</p>

<p>&mdash;&iexcl;Kay buting pagibig! &iexcl;Iniibig na
pinasasakitan!...</p>

<p>&mdash;Ang ginhawa mo'y siya kong pinakahahan~gad....</p>

<p>&mdash;Salamat, n~guni't marahil ay ... talagang hindi tayo
nagkakaisa n~g pagkukuro.</p>

<p>&mdash;Pagaaralan ko ang iyong ikasisiyang loob.</p>

<p>&mdash;Subali't &iquest;ano ang maipagsusulit mong pagbibigay
kasiyahan sa akin tungkol sa nilalaman n~g sulat kong pinagpaguran
ko pang pakahabaan?</p>

<p>&mdash;Ang pagpapagunita sa iyo, tan~gi sa aking m~ga sinabi, na
ang pangusap n~g kapatid, gaya n~g sa magulang, ay nakatataba sa
puso n~g pinan~gun~gusapan.</p>

<p>&mdash;Maipalalagay mo na ang tanang ibig mong ipalagay;
datapwa't ang sinasabi ko naman, Tirso, ay mahirap nang magtagal
ako sa bahay na iyon. &iexcl;Kung narinig mo sana ang m~ga salita
niyang halos masasabing pagtataboy sa akin!</p>

<p>&mdash;Yao'y hindi pagtataboy, kundi pagpapakilala lamang sa
nagawang kasalanan....</p>

<p>&mdash;&iexcl;How! Kaya niya ako pinagsalitaang gayon na walang
kapatupatumangga ay sa dahilang may paniwala siyang ako'y
paglalaruan mo lang. At kung ganyan ang nadadama ko sa iyo ay ...
&iexcl;tila hindi siya nagkakamali!...</p>

<p>Pagkawika nito'y namasdan ni Tirsong umanod sa pisn~gi n~g
mestisa ang ilang patak n~g luhang nagpapahayag n~g malaking
paghihinagpis. &iexcl;Kaunaunahang patak n~g luhang nasaksihan
niyang namalisbis sa mukhang iyong puspos n~g sanghaya! Nan~gilabot
si Tirso.</p>

<p>&mdash;Elsa, inuulit ko sa iyong iniibig kita n~g isang pagibig
na walang katapusan....</p>

<p>&mdash;Tirso, ang pagibig na iya'y sayang lamang, kapag di mo
natutuhang ilin~gap sa isang abang sawing inabot n~g sigwa sa dagat
n~g buhay....</p>

<p>&mdash;Ako ay nasa piling mo sa lahat n~g sandaling kailan~gan
ang aking magagawa; n~guni't ang nagdaan sa palad mo, Elsa, ay di
pa isang sigwa, kundi isa lamang bahagyang biro n~g Panahon sa gaya
nating paharap sa pintuan n~g Luwalhati ... Huminahon ka, at hindi
kita pababayaan....</p>

<p>Naito na si Dioning han~gos at putlangputlang di halos
makapan~gusap.</p>

<p>&mdash;&iexcl;Pinakaba ninyo ang dibdib ko!&mdash;ang di
napigilang sabi sa m~ga dinatnan.</p>

<p>At sina Tirso'y nagtindiga't sumalubong.</p>

<p>&mdash;&iquest;Saan ka napatungo't nawala ka rito?&mdash;ang
madaling itinanong ni Elsa.</p>

<p>&mdash;Hindi na kami umalis dito't baka aniko'y magkita tayo
agad, yamang dito tayo nagkahiwalay,&mdash;ang sambot naman n~g
lalaki.</p>

<p>&mdash;&iexcl;Naku! ... &iexcl;Nanglalata ako!&mdash;ang daing
ni Dioni, at napalun~gayn~gay na lamang sa balikat n~g hipag.</p>

<p>Sa isang tin~ginang n~g makata't n~g mestisa, ay nagkaunawaan
ang dalawang ito sa pagpapakahulugang hindi pagod o anoman ang
ipinagkagayon ni Dioni, kundi ang pagsasapantahang "baka ang sisiw
na kanyang alaga ay kung saan na tinan~gay n~g lawin" ... Kaya't
nagkan~gitian tuloy n~g lihim.</p>

<p>Kay Dioni naman, ang nadatnan niyang bakas n~g luhang umagos sa
pisn~gi ni Elsa ay naging isa pang patibay n~g kanyang m~ga
salagimsim.</p>

<p>Ang paliwanag ni Tirsong hindi pagalis sa pook na iyon, ay
ipinalagay lamang na isang mababaw na salamangka. Gayon ma'y
nagpakatimpitimpi na lamang at hindi na umimik, kundi nang
mapilitang imungkahi ang ganito:</p>

<p>&mdash;Totoo na akong nanghihimagal; kung tayahin ko'y sumasama
pa ang aking katawan, &iquest;hindi kaya magiging pan~git sa inyo,
Tirso, kung magpauwi na muna tayo n~g hindi pa natatapos ang
kasayahang sinadya natin dito?</p>

<p>&mdash;Hindi, Dioni,&mdash;ang panabay na sambot n~g
dalawa;&mdash;tayna, kung ibig mo na. Ikaw n~ga lamang ang
hinihintay namin.</p>

<p>&mdash;Kayo na sana ang bahalang magpaparaya sa akin, hane.</p>

<p>&mdash;Wala kang sukat ipagalaala.</p>

<p>At ilang saglit pa't tinun~go na n~g tatlo ang dakong pinto n~g
maluwang na "Auditorium".</p>

<hr style='width: 65%;' />
<a id="XXIII" name='XXIII'></a>
<h2>XXIII</h2>

<h2>LANGIT NA MAALIWALAS</h2>

<br />


<p>Pagkatapos n~g karnabal ay wala nang agamagam na sukat malabi
kay Elsa upang huwag malubos ang kanyang kaligayahan. Ang malaong
pinan~gapan~garap niyang pagtatagumpay sa puso n~g makatang nihag
na buongbuo sa kanyang pagkababae ay isa nang katotohanang
itinatambad sa harap niya n~g m~ga huling pangyayari.</p>

<p>Inniibig niya si Tirso, at ang makatang ito ay umiibig sa kanya.
&iexcl;Narito ang tamis, ban~go, liwanag, luwalhati at buhay n~g
magandang si Elsa! Ito ang kanyang kahapon, n~gayon at bukas; ang
tanging sanhi n~g kung bakit ninanais niya ang mabuhay pa n~g
malawig sa mundong ito....</p>

<p>Arawaraw, pagkamulat n~g m~ga mata, ang unang sumisilid sa isip
ni Elsa ay ang pagmumunimuni kung paano't saan sila muling
magkakaulayaw ni Tirso, at kung anong bagay ang kailan~gan niyang
gawi't iukol pa sa makatang iyan upang huwag magkawakas kundi
bagkus magibayo pa ang katalikan n~g kanilang pagmamahalan. At si
Elsa ay isang matiyagang tagapagalaga n~g halamang iyan. Dinadalaw
niya orasoras ang kanyang bakuran, dinidilig ang pananim, ito'y
ginagambulan sa puno, hinihimas sa dahon, hinahagkan sa
talulot....</p>

<p>At sa ikalulusog n~g halamang, sinabi, pagtaastaas na n~g sikat
n~g araw ay nagugunita na agad n~g mestisa ang paglusong sa dagat
na kasama n~g kanyang m~ga piling kaibiga't kakilala. Si Tirso ay
malimit na tinitipan niya sa gayong m~ga paliligo sa magandang
dagat, at sa kanilang pagtatagpo roo'y madalas silang nagtatamasa
n~g kaligayahan sa pamamangka, sa pagtatampisaw sa tubig at
pagtatapak pagkatapos sa mabanlik na baybaying hinahagkang lagi n~g
mayamang simoy.</p>

<p>Kung linggo n~g hapon, si Elsa ay masigla ang katawang
nagsasadya sa Luneta, at doon, kaabay n~g makata n~g kanyang m~ga
pa~ngarap, ay nagyayao't dito sa lahat n~g dako, samantalang
ninanamnam n~g kanyang kaluluwa ang nagpapainamang tugtugin n~g
banda n~g Konstabularia na nagiging marapat sa dilang paghan~ga.
Naroong magpabalikbalik sila sa pabilog at pasalasalabat na m~ga
landas, magtigil at magmasidmasid sandali sa harap n~g hugis
pis&oacute;ng bantayog ni Rizal, saka mauupo sa alinmang likmuang
mawalan n~g tao. Naroong sila'y dumako sa may dinudunghal n~g
"Manila Hotel", at mula sa ibabaw n~g m~ga naglalakihang bato't
talampas na saganangsagana sa pook na yao'y boong lugod na
pinanonood ang tila naguunahang salpok n~g alon sa lahat n~g
pagilid, saka ang kaakitakit na kulay n~g langit sa dakong Kanluran
sa m~ga sandali n~g pagsibsib n~g araw sa likod n~g m~ga bundok na
natatanaw sa kabila n~g dagat. Kung minsan nama'y siya nilang
tinatalunton ang daang pahabay sa dagat na patugpang Pasay, at
doo'y malinit silang nagtitila m~ga ibong namamayagpag n~g boong
lugod at panabay na umaawit n~g isang pagiirugang walang
pagkupas....</p>

<p>Sa "Jardin Bot&aacute;nico" ay madalas din namang sila ay
nagpapalipas n~g mahahabang sandaling puspos n~g tamis at
kaluwalhatian. Sa ibabaw n~g damuhan at sa lilim n~g malalabay na
punongkahoy na nagbibigay n~g kahalihalinang anyo sa pook na yaon,
hindi mamakailang sila'y naguulayaw n~g boong payapa at ang m~ga
puso nilang kalong n~g ligaya'y binibigyang panahong magkapalitan
n~g wagas na tibukin ... At kung mapagod na sa panonood n~g hayop
na walang kasingamo sa loob n~g kulungang bakal gayong
pagkailapilap kapag nasa kagubatan, kung man~galay na ang m~ga
mata't magsipamitig ang m~ga litid sa pagmamasid sa pagsasalimbayan
n~g sarisaring ibong may iba't ibang kulay, sa paghahabulan n~g
m~ga dagang-kosta, m~ga koneho, sa paguumakyat-manaog sa m~ga
nagsalabat na kahoy n~g m~ga unggong mukhang taong pan~git, sa
kiniwalkiwal n~g buwaya, sa pamamalupot n~g sawa, sa paninin~gasing
n~g baboy-damo, tamaraw at iba't iba pa; kung sila ay manghinawa na
n~ga sa lahat n~g iyan ay saka lamang nila lilisanin ang pook na
yaon n~g sa puso'y taglay ang m~ga alaalang labis na makabuo n~g
isang gintong kabanata sa kasaysayan n~g kanilang
pagsisintahan....</p>

<p>Ang m~ga tula n~g makata ay bihirang hindi naglalarawan n~g
alinman sa m~ga pook na yaong pinagtatamasahan n~g aliw n~g
kanilang kaluluwa. Bihirang hindi bumabanggit sa maliligayang
sandali n~g kanilang pagsisinaya sa kahilihiling kapalaran. At
walang bigong talatang di nagpapagunita sa mestisa n~g
nagtatamisang pangyayaring nangyari sa mabiyayang panahon n~g
kanilang suyuan....</p>

<p>Si Elsa't si Tirso ay dalawang kinapal n~gang sa kabila n~g
maraming araw na di pagkakatugunan n~g m~ga damdamin ay magkayapos
din ang m~ga palad na nakapasok sa di kawasa sa isang panahong ang
lahat ay tamis, layaw at pagibig....</p>

<p>Ang lan~git na namamalas ni Elsa ay sagana sa silahis na
kaakitakit, at ang papawiri'y naghahandog sa diwa niya n~g
matatamis na guniguni. Ibig niyang lumipad, pumaimbuyog sa
kalawakang walang wakas, at sa kabila n~g busilak n~g alapaap ay
kanyang ipagdiwang sa apat na panulukan n~g Katalagahan ang
pananagumpay n~g kanyang m~ga adhika sa puso n~g makatang tanging
aliw n~g kanyang kaluluwa.</p>

<p>At si Tirso, ang makatang tuwina'y may salamisim sa diwa, may
gayuma sa mata, may pulot sa labi't may lambing sa bawa't kilos, ay
natatalagang huwag lumayo kaunti man sa piling n~g mestisa. Ibig
ding lumipad magsaibong sasalun~ga sa hihip n~g han~gin upang
maawitang parati n~g kanyang pagibig, masuob n~g kamanyang n~g
paghan~ga't masabugan n~g bulaklak n~g papuri ang karilagang
tan~gingtan~gi n~g kanyang liyag....</p>

<p>Lamang, ay isang sagabal ang nararamdaman niya waring pumipigil
sa kanyang m~ga bagwis, parang lubid na bumabaliti sa m~ga pakpak
niya at siyang hindi ika-panibulos n~g kanyang m~ga lakad. Si Elsa
ay malayang singlaya n~g hangin na maaari n~gang makasunod sa
bawa't pithaya n~g pusong sumisintang wagas. Datapwa't siya, si
Tirso, ay may tanikala sa boong katawan, na ang pagkakagapos ay may
mahigpit na buhol na di niya kayang kalagin.</p>

<p>At ang tanikalang ito, ang gapos na itong ayaw magtulot sa kanya
upang makapakiagapay sa kataasan n~g lipad n~g m~ga pangarap n~g
mestisa, ay dili iba't ang sumpang binitiwan niya't nilagdaan n~g
kanyang kamay sa harap n~g hukuman sa Sampiro.</p>

<p>Ang sumpang iyon ay kusa niyang inilagda noong isang gabing ang
kanyang puso'y inaapawan n~g di masayod na pagibig sa ibang
alindog: kay Teang. At hindi sukat ang masabing ipinagbili n~g
babaeng ito sa mababang tawad ang karan~galan n~g kanyang
pagkababae, sakaling magkaganito man upang mapawian n~g bisa ang
naturang sumpa. Mangyayaring ang hindi pagsipot n~g sulat na
ipinangako n~g boong higpit ni Teang ay magkaroon n~g kahulugang
ang babaeng iya'y nagtaksil na n~ga at kusang lumimot kay Tirso;
n~guni't gayon man, sa harap n~g Batas n~g katuwiran at sa ilalim
n~g Katuwiran n~g batas, ang lalaking ito ay walang
kakarakarapatang "bumawi n~g pan~gulugi" sa kandun~gan n~g sinomang
linikhang maiiba sa babaeng sinumpaan na niyang minsan.
Mangyayaring magkatotoo na si Teang ay isang hamak na manyikang
tumatawa't pumipikit sa kamay n~g isang mapaglarong pari, gaya n~g
balita ni Martinez; subali't hindi mangyayaring si Tirsong
napalun~gi sa babaeng iya'y maluwag nang makahahanap n~g panibagong
kapalaran sa sinapupunan n~g ibang langit. Mangyayaring maibunto
kay Teang ang tanang kasamaang magagawa n~g isang babae; datapwa't
hindi dahil diya'y kalapating malaya na si Tirso na
makapamamayagpag na lilipat sa ibang pugad na ibig niyang
patun~guhan....</p>

<p>Nariyan ang balakid. Iyan ang malaking sagabal, ang tanikalang
gapos na ang m~ga kawil ay lihim na lumilingkis at bumabaon sa m~ga
lamad n~g puso ni Tirso, kung kaya't ang kanyang pagsunodsunod sa
m~ga bakas ni Elsa ay pawang may katugong masaklap na dilidili sa
liblib na pitak n~g kanyang nasasalimuot na isipan....</p>

<p>Walang kamalaymalay si Elsa sa lihim na itong sinasarili ni
Tirso. Subali, ang kawalang malay na iya'y hindi naman makaganyak
sa kahinubong bait n~g nabanggit na makata upang magsamantala.</p>

<p>Kalaban si Tirso n~g lahat n~g uri n~g pagsasamantala sa
kahinaa't pagtitiwala n~g babae. At kung may naipupula sa kanya ang
m~ga kapwa niya lalaki, ay wala nang iba kundi ang kalamigan n~g
kanyang loob at malabis na pitagan sa babae, kasakdalang ito man
ang nagbubukas n~g daang kanyang mapaglalagusan,</p>

<p>Ang kapunapunang pagwawalang bahala na kanyang inasal sa harap
n~g mapupusok na pitlag n~g damdamin n~g mestisa, na di na kaila sa
marami, ay hindi mamakailang naging dahil n~g panunudyo't paglibak
sa kanya n~g m~ga kapwa niya lalaki. Sinasabing ang kanyang pag
kamakata ay nasa tulaan lamang at wala sa gawa; na ang kanyang
pagkalalaki ay madalas na di nabibigyang halaga sa ginagawi niyang
pagpapakadun~gong lagi sa harap n~g babae. Madla n~ga ang
nagpapalagay na ang pagkalalaki n~g isang paris ni Tirso ay dapat
kilatisin ang uri sa kasanayang magsamantala sa masisimbuyong
silakbo n~g damdaming katutubo sa babae, at ang alinmang
pagpapalampas n~g m~ga pagkakataong nasa naaabot n~g kamay ay
itinuturing na isang kadun~guang nararapat sa dilang paglait.</p>

<p>Datapwa, sa katotohanan, ang bagay na iyan ay tinitingnan ni
Tirso n~g alinsunod sa kanyang kabaligtaran. Alalaong baga: iyang
kakutyaang ipinalalagay n~g tanang may laos na ugali, ay siyang sa
ganang sa makatang sinabi'y karan~galang nararapat ipagmalaki. Ang
pagpipitagan tuwina sa talosaling na kalagayan n~g babae ay isang
kapurihang banal n~g m~ga lalaki. At ang kadakilaan n~g isang
lalaki ay dapat kilalanin sa matimping ugali at hindi sa nararahuyo
sa tukso n~g kababaang asal. Ang babae, bagama't mataginting na
tulad sa kristal, ay isang babasaging pagkarupokdupok na sapat sa
lahat n~g kapariwaraan; samantalang ang lalaki'y bakal na mistulang
kalarawan n~g tibay na sapat naman sa dilang kabayanihan. N~guni't
para kay Tirso Silveira, hindi sapagka't bakal ito at kristal iyon
ay kabayanihan na nitong huli ang pagdiriwang na lagi sa ibabaw n~g
kahinaan, karupuka't pabiglabiglang tibok n~g puso n~g una. Ang
babae ay isang bulaklak na may halimuyak na pinakahahan~gaan n~g
kanyang pagkatao, hiyas n~g lahing may pitak n~g pagmamahal sa
guwang n~g kanyang dibdib, dakilang bathalang may dambana sa
kanyang lubos na paggalang. Paban~gong mahal na iniin~gatan sa gusi
n~g kanyang dilang pagpapahalaga, ang babae ay ikalulunos n~g
kanyang budhi kung magtila tubig na mabuhos sa lupa sa kagasuhan
n~g lalaki. Ang babae ay bahagi n~g Katauhan, isang kailan~gang
kapag nawala, ay wala na rin ang buhay.</p>

<p>Dito nasasalig ang paniniwala at m~ga kurokuro ni Tirso tungkol
sa kadakilaan n~g babae. Siyang tuntuning sinasagisag niya sa
ibabaw n~g mababang ugali n~g ibang lalaking gising sa kamaliang
dulot n~g mundo.</p>

<p>Kaya, nang panahong si Teang ang tampulan n~g kanyang dilang
pan~garap at boong pagirog, anomang mapamihag na kilos na sa
kanya'y ipamalas ni Elsa ay han~gin lamang na nagdaraan sa
papawirin kanyang pagpapakundan~gan.</p>

<p>Datapwa't....</p>

<p>Kailan man ay hindi naging malamig ang apoy. Walang nagmalikot
na maglaro nito na hindi napaso. At ang babae, sa ibabaw n~g lahat,
ay apoy na may malagablab na nin~gas: laging nagaalimpuyo,
nagn~gan~galit at nahahandang dumarang o tumupok sa sinomang sa
kanya'y magpain n~g buhay....</p>

<p>At si Tirso, tao palibhasa, sa pakikilaguyo sa mestisang si
Elsa, ay nadarang ang puso, nasalab ang kaluluwa at nagalimpuyo ang
damdamin, hanggang sa mawalang parang usok sa gunita niya ang
larawan at pan~galan n~g babaeng una niyang nakilala sa sintahan
... &iexcl;Makailang ang Tukso n~g Kamunduha'y nagtirik n~g kanyang
bandila sa ibabaw n~g maran~gal na Budhi!</p>

<p>Sa kabilang dako, kung ano ang tunay na katuturan n~g hindi
pagsangayon ni Tirso sa mungkahing sila'y lumagay na sa panatag, ay
siyang hindi nahulaan n~g matalinong si Elsa.</p>

<p>Mangyari'y tuwinang mapaguusapan ang bagay na iyan ay kaagad
nang tatawagan n~g makata ang alaala n~g mestisa tungkol sa
kinakailan~gang pagpapakahinahon n~g sinomang gaya nila na
tumutuntong sa gayong baytang n~g kabuhayan. Sa mahabang lakbayin,
ani Tirso, ay hindi nababagay ang pusok n~g loob at pagsusumugod
n~g lakad; kinakailan~gan ang tiyaga, ang pagiin~gat at tulong n~g
panahon. At ang pagaasawa ay iyang madawag at mahahabang lakbayin
na di matatagpusan sa pahan~gos at walang tuos na pagtakbo. Saka,
ang pagaasawa, anya pa, ay bun~ga n~g halamang may likas na
pangakit: may bulo sa balat, masarap ang amoy, maganda ang hugis at
biglaw pa'y may marikit nang kulay na sapat ipaglaway n~g sinomang
pihikang makamamalas. Malinamnam at nakabubusog kung suko sa
gulang, dapwa't mapait na walang kasingpait at lasong nakamamatay
kapag bubot na kinitil sa tangkay. Tubig din namang sakdal lamig at
kusang napaiinom ang pagaasawa, kapag ang binata at dalagang
tutungga sa saro ay hindi gagamit n~g pagpapakalabis; n~guni't alak
na nakalalasing, apdo't sukang nakaduduwal kapag namarusa sa
sinomang kayamua't walang tuto sa paglagok....</p>

<p>Hindi natatalos ni Elsang sa napagdanasan n~g sarili hinahan~go
ni Tirso ang ganyang hakahaka hinggil sa suliraning kanyang
iminumungkahi. Di niya nalalamang nang matutuhan n~g makata ang
ganyang turo ay nitong mapagaralan na lamang sa pagkakarahuyo sa
isang babaeng nawala at sukat matapos na siya'y pahan~gahan~gain sa
angking alindog. At malayong pagsalagimsiman ang makata n~g kahi't
anong di mabuting hinala, kung pinananayn~gahan n~g mestisa ang
nan~gabanggit na parirala n~g kanyang talisuyo, ay ipinalalagay
pang siya'y nakaririnig n~g tinig n~g anghel na tumatawag sa
kanya't nan~gan~garal n~g kabanalan.</p>

<p>Sa wakas, bagaman sugat na dinaramdam n~g mestisa ang nangyaring
pagkapagsalita sa kanya n~g kanyang kapatid dahil kay Tirso, at
kahima't naidadaing niyang malimit ang kinirotkirot n~g sugat na
ito, huwag na hindi magbitiw n~g kahi't anong payo ang makatang
hantun~gan n~g kanyang dilang paghan~ga, ay napipipi siya't
nagsasawalang imik na lamang at sukat. Bagkus kinikilala pa niyang
nasa matuwid at mabuti ang pagunita ni Tirsong masarap ang
mamalaging mahabahaba pang panahon sa pagkadalaga. Ang dalaga ay
bulaklak na masamyo at sariwa na laging katalamitam n~g layaw at
kaligayahan. N~guni't kapag nagasawa, na, ibigin ma't hindi ay
pinapanawan na n~g ban~go, kinukupasan n~g kulay at nalalanta sa
tin~gin n~g balana. Nasain mang manatili sa pagkakatampok sa alaala
at pagpapahalaga n~g Kapisanan, ang Kapisanan ay siya nang kusang
lumilimot sa kanya't ang n~galan niya ay itinuturing na lamang na
isang bituing untiunting nawawala sa masayang lan~git.</p>

<p>At si Elsa ay hindi pa kadaglidagling makatatalikod sa
kasayahan. Sa gitna n~g kasayahan nakilala niya ang makatang
nagpatibok n~g tunay na pagibig sa kanyang murang puso't nihag n~g
kanyang tanang paghan~ga; nagaalaala siyang kung siya'y lumayo sa
kasayahang iyan ay baka lumayo na rin naman ang kapalarang
hinihintay niya sa pagtatan~gi n~g naturang makata.</p>

<p>Si Elsa n~ga ay mamamalagi pang dalaga, hiyas na maningning na
gaya n~g dati'y palamuting ayok sa bawa't kilusan n~g kabinataan;
sariwang bulaklak na naghahalimuyak n~g sanghaya sa halamanan n~g
pagibig, na ang m~ga talulot ay mapan~gan~gayupapaan n~g bawa't
paroparong uhaw sa luwalhati....</p>

<hr style='width: 65%;' />
<a id="XXIV" name='XXIV'></a>
<h2>XXIV</h2>

<h2>ISANG SAKUNA</h2>

<br />


<p>N~gunit habang nagpapatuloy ang di mahahabol na takbo n~g m~ga
araw na sunodsunod na yumayao, ay untiunti namang gumigitaw sa
isipan ni Elsa ang nino n~g alinlan~gang nababanghay sa m~ga tanong
na itong iniuukol niya sa kanyang sarili:</p>

<p>&mdash;&iquest;Ano kaya ang tunay na niloloob ni Tirso sa ganito
kong katayuan? &iquest;Bakit kaya't hindi na siya nagbabalak na
ako'y ilagay sa kapanatagan, kung aking inuuntag sa kanya ang bagay
na ito'y nililibang pa ako sa kung anoanong matatamis na
pan~gun~gusap at maririkit na halimbawa? &iquest;Habang panahon
kaya'y ganito na lamang ang ibig niyang panatilihan ko? Kahapo't
kamakalawa, ang hindi pa pagkatapos n~g kanyang pagaaral ay isa sa
m~ga mahigpit na idinadahilan, n~guni't ngayong siya'y maluwalhati
nang nakaraos ay ang pagsusulit naman sa <i>corte suprema</i> ang
iginigiit ... &iexcl;Kung ako man lamang sana'y nahalataan na niya
n~g pagkamasilawin sa <i>t&iacute;tulo!</i> &iexcl;Kung sa akin
sana'y hindi pa sapat ang kanyang pagkamakata! &iquest;Iniimbot
kaya niyang pagdayaan o linlan~gin ako?...</p>

<p>At, si Elsa ay may labis na katuwirang mabalisa sa bahagyang
kilos ni Tirsong kinasisinagan n~g panglilinlang o pagbabagong
loob. Kung nang m~ga araw na kay Teang nabubuhos ang pagibig n~g
makata ay kinamalasan siya n~g m~ga kilos na di maaakalang magawa
n~g karaniwang babaeng silang sa bayang ito, n~gayong ang pagibig
na iya'y sa kanya na nagtatamo n~g tamis at kaluwalhatian, higit
doon ay lalo nang sukat siyang makapagisip at makapagsagawa n~g
m~ga bagay na natutun~god sa ikapapanuto n~g kanyang
katiwasayan.</p>

<p>Ang m~ga, araw na lumipas ay naging mapapalad na saksi n~g
pagkakalagak sa sinapupunan n~g mestisang iyan n~g isang tatak na
di makakatkat kundi n~g kamatayan lamang. Sa matabang linang n~g
kanyang pusong nabababad sa tubig n~g paggiliw, n~g paggiliw na
dalisay at marubdob, may malusog na binhing napahasik sa lalang n~g
kahilihiling pagsusuyuan nila n~g makata; isang binhing palibhasa'y
laging nadidilig n~g hamog n~g mayamang pagmamahal, ay patuloy na
umuunlad at balang araw ay tatanghaling isa nang ganap na halamang
boong pamimisagak na umaan~gat sa lupang kinahasikan....</p>

<p>Ang halamang iyon, pagsapit n~g takdang araw, ibigin ma't hindi
ni Elsa ay siyang magwawasiwas sa apat na panulukan n~g Katalagahan
n~g balitang nagkaroon n~g ani ang pagiibigan nila ni Tirso,
n~guni't siya rin namang lilikha n~g maitim na aninong
ipanghihilakbot n~g babae sa harap n~g balana, kapag ang makatang
nagkalaya sa loob n~g kanyang bakuran ay di natutong magpahalaga sa
tinurang halaman.</p>

<p>Maraming balak ang nagdaan sa panimdim ni Elsa tungkol sa
hinaharap n~g kanyang palad. Ang pagasang matututuhan din malao't
madali ni Tirso ang pagliligtas sa kanya sa kahihiyaang
kinauuman~gan dahil sa nararamdamang walang untol na pagunlad n~g
halamang sinabi, kung sa bagay ay di pa naman nawawala sa kanya,
n~guni't gayon ma'y nakararating ang kanyang dilidili hanggang doon
sa nararapat niyang gawin kung sakali't maging iba kaysa inaasahan
niya ang mangyari.</p>

<p>Natunghan niyang minsan sa isang pahayagan ang balitang sa m~ga
botika ay napansin daw ang pagkamabili n~g gamot na ipinanunugpo sa
pagdami n~g katauhan. At hindi napaglabanan ni Elsa ang pagtatanong
sa alaala niya kung sinong parmaseutiko ang mapapamamanhikan niya
n~g bagay na iyon, sakaling kailan~ganin. Naisip din namang idaing
sa kapatid at hipag ang isang maselang karamdamang kunwa'y
nararamdaman niyang tumutubo sa loob n~g katawan, at sa bisa n~g
dahilang ito ay papasok siya sa isang pagamutan at pabubusbos sa
sinomang bihasang manggagamot na babayaran n~g maraming salapi,
upang sa gayo'y magapas sa puno ang halamang ipinan~gan~ganib niya
sa malaki't di masayod na kahihiyaan.</p>

<p>Subali't sa harap n~g mababan~gis na panukalang ito ay
nagsisipanghumindig ang m~ga balahibo ni Elsa. Anhin man niyang
tayahi'y kasalanang humihin~gi n~g kabigatbigatang parusa ang
pagsasagawa n~g tinurang panukala. At siya ay hindi pa naman
nalalabuang gaano upang lumusong sa ban~gin n~g ganyang kabuktutang
gawa.</p>

<p>Gayon man, ang pagkamapagpasumala niya't katutubong lakas n~g
loob ay siyang nakayari n~g isang mabisang kaparaanang ikahuhuli
niya sa nagiilap manding loob n~g makata.</p>

<hr style='width: 45%;' />
<p>Hapon noon n~g araw n~g mierkoles, ika-27 n~g Septiembre, araw
na natatakdang idarating n~g mabunying sugo n~g bayan na galing sa
lupain n~g mabituing watawat.</p>

<p>Hindi kaila kina Tirso't Elsa ang pagdating na yaong
pinaggagayakan n~g marin~gal at karapatdapat na pagsalubong n~g
boong bayang galak na galak sa tagumpay na tinamo sa pagkapatibay
sa <i>Bill Jones</i>. At sila ay nagkaisang manood n~g gagawing
m~ga pagdiriwang. N~guni't sa dahilang ang pagpasok pa lamang sa
Corregidor n~g sasakyang kinalululanan n~g dakilang anak n~g bayang
ipagbubunyi ay ibabalita na raw n~g sipul n~g yelo, at sapagka't
ayon sa m~ga pahayagan ay malamang na sa dakong gabi na ang pagahon
n~g hinihintay, ay napahinuhod si Tirso sa mungkahi ni Elsang
pumasok muna sila sa sine "Ideal" samantalang maagaaga pa.</p>

<p>At nasa m~ga sandaling namamalikmata ang lalaki sa panonood n~g
gumagalaw na anino, nang yariin sa sarili n~g dalaga ang kanyang
gagawing pakana upang mabihis ang m~ga pagaalinglan~gan niya.</p>

<p>&mdash;Tirso,&mdash;ani Elsa sa pabulong na turing, kasabay ang
pagkukubli n~g bibig sa likod n~g kanyang
pamaypay,&mdash;&iquest;hindi ba maganda ang pelikulang ito?</p>

<p>&mdash;Oo n~ga, Elsa,&mdash;ang magiliw na sambot n~g makata na
humilig pa mandin n~g kaunti sa dakong kinalilikmuan n~g kanyang
kaagapay,&mdash;at tan~gi sa maganda ay nakapagtuturo pa sa m~ga
nanonood. M~ga ganyang palabas ang talagang nasasarapan ko.</p>

<p>&mdash;&iquest;Iiwan pa ba natin ang pelikulang ito hangga't
hindi natatapos?</p>

<p>&mdash;Kung ibig mo'y dito na natin antabayanan ang paghihip n~g
sipul n~g yelo, at kung malapit nang aahon si Quezon ay saka na
tayo lumabas.</p>

<p>&mdash;Mabuti n~ga yata. Bakit ay masama pa, ang lagay n~g
panahon: ang ula'y tila papalakas pa.</p>

<p>At ang dalawa ay nagpako n~g nawiwiling m~ga mata sa iba't ibang
pangyayaring nakapagpapakaba n~g loob na ipinakikita n~g palabas na
iyon.</p>

<p>Hindi natataho ni Tirso ang lihim na kinikimkim sa diwa n~g
kanyang magandang liyag. Di niya nahuhulaang nang ibig lamang noon
ni Elsa ay gabihin sila sa loob n~g sineng iyon, upang sa paglabas
ay magkaroon n~g mabuting panahon ang pagsasagawa n~g balak niyang
taglay-taglay sa isip.</p>

<p>At samantalang pinakahihintay sa sarili ni Tirso ang nababalam
na sipul n~g yelo, si Elsa nama'y nakararamdam n~g kasiyahan
sapagka't tila pinapatnubayan n~g mabuting pagkakataon ang kanyang
binabalak na gawin.</p>

<p>At ang kasiyahang iyan ay nalangkapan pa n~g di kakaunting
lugod, nang marinig niya ang ganitong winika n~g makata:</p>

<p>&mdash;Elsa, &iquest;maaari bang turan mo sa akin kung saan pa
ang ibig mong magtun~go tayo pagkatapos n~g ating panonood n~g m~ga
paran~gal kay Quezon?</p>

<p>&mdash;&iquest;At hindi pa ba tayo magpapauwi n~g
bahay?&mdash;pahimbabaw na itinanong n~g mestisa.</p>

&mdash;Kung ibig mong mauwi na kaagad, ako nama'y may ibang
patutun~guhan<br />
<span style='margin-left: 0.5em;'>...&mdash;pan~giting pakli n~g
lalaki.</span><br />


<p>&mdash;&iquest;Saan?&mdash;maagamagam na tanong n~g dalaga.</p>

<p>&mdash;Susundan ko ang langkay n~g naggagandahang m~ga <i>centro
escolarina</i> na makikilahok sa m~ga pagdiriwang n~gayong hapon
...&mdash;ang pabirong sagot ni Tirso.</p>

<p>&mdash;&iquest;At ano?</p>

<p>&mdash;At kapag ako ay may napiling isang maganda sa lahat, ay
... hindi na ako hihiwalay.</p>

<p>&mdash;Kung gayo'y makasusulong ka na n~gayon pa; at ...
tataglayin mo ang aking maligayang bati.</p>

<p>&mdash;&iquest;At ikaw?</p>

<p>&mdash;Maiiwan na ako rito.</p>

<p>&mdash;Baka mayroon kang katipanan....</p>

<p>&mdash;&iexcl;Mayroon n~ga!</p>

<p>&mdash;&iquest;Sino?</p>

<p>&mdash;Hindi kailan~gang makilala mo.</p>

<p>Nagalaala si Tirsong baka "magpinid n~g tindahan" sa di oras ang
kanyang irog. Kaya't ang sinabi sa malamyos na pamimigkas:</p>

<p>&mdash;Elsa, &iquest;hindi mo ba nahuhulaang sa m~ga taga
"Centro Escolar" ay wala akong mapipiling isa mang maganda?</p>

<p>&mdash;Mangyari'y wala na roon si Teang....</p>

<p>&mdash;Namamali ka; mangyari ay ... wala nang iba pang babaeng
may ganda't alindog na gaya n~g mestisang nasa piling ko....</p>

<p>&mdash;&iexcl;Sinun~galing!</p>

<p>&mdash;Siyang tunay, Elsa....</p>

<p>&mdash;Maano Tirsong magtahan ka niyang m~ga kaululan mo.</p>

<p>&mdash;Tin~gnan mo, tin~gnan mo ang babaeng iyang nasa pelikula:
&iquest;maganda, ano?</p>

<p>&mdash;&iexcl;Iyan ang talagang maganda!</p>

<p>&mdash;<i>Pues</i> maganda ka pang hindi hamak diyan, kapag
ganyang tila ka nagtatampo sa akin....</p>

<p>&mdash;&iexcl;Pshe!</p>

<p>Siyang pagkarinig sa sipul n~g pagawaan n~g yelo: tatlong
mahahabang huni ang sunodsunod na ipinaghumiyaw sa boong
Kamaynilaan.</p>

<p>&mdash;Nasa Corregidor na,&mdash;ang parang wala sa loob na
nasabi ni Tirso.</p>

<p>&mdash;Lumabas ka na't baka maiwan ka n~g m~ga <i>escolarina</i>
mo,&mdash;- paaglahing wika ni Elsa.</p>

<p>&mdash;&iexcl;Talagang mabuti kang manunukso,
hane!&mdash;pan~giting salo n~g makata.</p>

<p>&mdash;Ako'y hindi nanunukso,&mdash;ang tanggi n~g
mestisa,&mdash;ipinagugunita ko lamang sa iyo ang isa mong balak na
kapay naurong ay sayang.</p>

<p>&mdash;&iexcl;Anhin ko ba kung maurong man! &iexcl;Huwag lamang
bang malayo ako sa piling n~g aking pinakatatan~ging mutya,
eh...!</p>

<p>Sumunod sa salitang ito n~g lalaki ang isang kilusang kamuntik
nang ipaghinala n~g kahi't ano n~g m~ga taong kalapit nila sa
upuan. Salamat at ang katimpian ni Tirso'y siya ring
nakapangyari.</p>

<p>&mdash;"Magtanim ka n~g magtanim, nang marami kang anihin"
...&mdash;pabantang saad n~g mestisa.</p>

<p>&mdash;&iexcl;Bah! Ang "halaman" ko ay nakatanim na
...&mdash;masiglang sunggab n~g makata.</p>

<p>&mdash;&iexcl;Buwisit! &iexcl;Makikita mo, paglabas
natin!&mdash;ang mahina pang salo ni Elsa na di nalalaman ni
Tirsong kahi't biro ay may kalakip na katotohanan.</p>

<p>&mdash;&iquest;Makita ko? &iquest;At ipakikita mo ba? Kung gayon
ay tayna.</p>

<p>&mdash;&iexcl;Magtahan ka na n~ga! Hindi ko na tuloy maunawaan
itong pinanonood natin....</p>

<p>Pagkasabi nito'y ipinahiwatig na ni Elsa ang unang bahagi n~g
kanyang salamangka: pasadlak na isinandig ang katawan sa sandalan
n~g kanyang likmuan, biglang tinutop n~g isang palad ang dibdib na
tapat n~g puso, saka nagbuntonghinin~ga n~g malalim. At ang lahat
n~g ito ay ginawa sa paraang sukat mapansin n~g kaagapay na makata.
At napansin n~ga.</p>

<p>&mdash;&iquest;Bakit, Elsa? &iquest;Napapaano ka? &iquest;May
sakit ka ba?&mdash;ang gulilat na m~ga tanong n~g lalaki.</p>

<p>Hindi kumibo ang babae.</p>

<p>&mdash;Baka mabuti'y lumabas na tayo....</p>

<p>Ipinikit pa ni Elsa ang kanyang m~ga mata at hindi rin kumibo.
Lalo nang nabakla ang loob n~g makata. Makasandali'y saka
idinaing:</p>

<p>&mdash;Lumilibat ang aking <i>puntada</i> ... Nagsisikip ang
paghin~ga ko....</p>

<p>&mdash;Tayna n~ga kaya lumabas, Elsa,&mdash;maalapaap na amuki
n~g lalaki.</p>

<p>&mdash;N~guni't walang anoman, Tirso: hindi ako maaano
...&mdash;pabalatkayong bawi n~g dalaga.&mdash;Maminsanminsan ay
talagang sumusumpong sa akin ang ganitong sakit ... Ibig kong
tapusin nating sandali ang pelikulang iyan bago tayo umalis.</p>

<p>&mdash;&iquest;Sa palagay mo kaya'y maaari ka pang makapanood
n~g pagahon ni Quezon?</p>

<p>&mdash;Oo....</p>

<p>&mdash;Baka makasama sa iyo.</p>

<p>&mdash;Hindi....</p>

<p>At natiwasay ang kalooban ni Tirso.</p>

<p>Datapwa, natapos ang pelikulang idinadahilang ibig na panoorin,
ay hindi rin umaan~gat sa upo ang mestisa. Sa gayo'y parang nakaino
ang makata.</p>

<p>&mdash;&iquest;Hindi pa kaya dumarating si Quezon sa m~ga
sandaling ito?&mdash;malumanay na itinanong.</p>

<p>&mdash;Marahil ay malapit na,&mdash;ang naging tugong tila wala
sa loob ni Elsa, pagkaraan n~g saglit na di paghuma.</p>

<p>&mdash;&iquest;Ano, di pa po ba tayo lalabas?</p>

<p>&mdash;Tayna.</p>

<hr style='width: 45%;' />
<p>Nang lisanin n~g dalawa ang sine "Ideal" ay laganap na ang dilim
sa lahat n~g dako. Ang m~ga ilaw sa daang Carriedo at sa liwasang
Goiti ay nan~gakasindi na't siyang tumatanglaw sa makapal na taong
sumasagasa sa kasamaan n~g panahon na pawang patun~go sa pook na
natatakdang lulunsaran n~g dakilang sugo n~g bayan: sa "Magallanes
Landing".</p>

<p>Si Elsa ay mahinay na lumalakad n~g ang kanyang isang palad ay
mahigpit na nakakapit sa bisig ni Tirso. N~guni't kung nang gabing
iyo'y naging mainuhin ang makata, ay napanibaguhan sana, niya sa
mukha n~g mestisa ang isang lihim na sinasarili sa guwang n~g
kanyang dibdib.</p>

<p>Nang dumating sila sa liwasang Lawton ay natanawan na nilang
idinaraos na kasalukuyan ang <i>inauguracion</i> n~g "Quezon
Gate".</p>

<p>&mdash;&iexcl;Huli na yata tayo!&mdash;mahinayang na saad ni
Tirso.</p>

<p>&mdash;&iexcl;At dumating na pala!&mdash;ani Elsa naman.</p>

<p>M~ga taong walang hulugang karayom na nagsilurok sa kaputikang
gawa n~g matagal na ulang bumuhos nang singkad na maghapong iyon;
maraming banda n~g musikang nakalipana sa magkabilang panig n~g
daang Padre Burgos at Paseo de Magallanes; mula sa may gusali n~g
"Intendencia" hanggang "Jardin Botanico", sarisaring watawat n~g di
mabilang na kapisanang dumalong kasama ang pinakamarami sa
kanikanilang m~ga kasapi; mahahabang hanay n~g m~ga "Guias
Nacionales" at "Guerrilleros Filipinos" na nakatalatag sa
pinagdaanan ni Quezon; m~ga automobil, kalesa, kalesin, at iba't
ibang sasakyang nalilimpi sa m~ga gilid n~g lansan~gan; ang
malaking langkay n~g m~ga binibining taga "Centro Escolar" na
nagalay kay Quezon n~g isang marikit na pangnan n~g m~ga sariwang
bulaklak na may kalapating nakasilid ... iyan ang m~ga namalas n~g
humahan~gang m~ga mata ni Tirso na sa palibidlibid n~g pook na
yao'y siyang nagpapasikip n~g gayon na lamang, at siyang
nagpapakilala n~g di masayod na kagalakang naghahari sa madla
alangalang sa karan~galan n~g mabunying anak n~g bayang may
ipagsusulit na tagumpay sa kanyang pagbalik sa lupa niyang
tinubuan.</p>

<p>Subali't &iquest;bakit kaya baga't parang hindi pansin ni Elsa
at waring hindi ikinasisiya ang alinman sa gayong kasiglahan?</p>

<p>Inakala ni Tirsong marahil ay patuloy na nakapipinsala sa
kanyang magandang mestisa ang karamdamang idinaing nang sila pa'y
nasa sine. Kaya't inalok na magpauwi na.</p>

<p>N~guni't noon di'y nanigas na lamang n~g walang kaabogabog at
napahandusay sa m~ga bisig n~g makata, ang sariwang katawan n~g
mestisang yaon na sinusundan n~g nahihilam na m~ga mata n~g di
kakauunting taong nakakita sa kanila sa liwasang Lawton.</p>

<p>&mdash;&iquest;Bakit po?</p>

<p>&mdash;&iquest;Napapaano po ang inyong asawa?</p>

<p>&mdash;&iexcl;Hinihimatay!</p>

<p>&mdash;&iexcl;Paypayan natin!</p>

<p>&mdash;&iexcl;Wiligan n~g tubig sa mukha!</p>

<p>&mdash;Ang mabuti, mama, ay dalhin ninyo agad sa ospital ang
inyong senyora.</p>

<p>&mdash;&iexcl;<i>Ambulancia</i>!</p>

<p>Samantalang paganyan ang m~ga sambitlaing nagpapalipatlipat sa
bibig n~g maraming nakasaksi sa gayong kusang ginawa ni Elsa, si
Tirso naman, na ipinalalagay n~g balanang nakamalas sa anyo n~g
dalawa na asawa n~g mestisa, ay hindi magkantututo sa marapat
gawin.</p>

<p>&mdash;Elsa ... Elsa....</p>

<p>At ang tinatawag ay patuloy na walang imik at nanunuwid sa
pagkakahilig sa balikat niya.</p>

<p>Siyang pagharap n~g isang kutserong dukha n~guni't dapat
uliranin n~g m~ga kapwa niya maralita: mapitagang inihandog ang
kanyang kalesang nakatigil sa isang panig n~g liwasan.</p>

<p>&mdash;Mama,&mdash;anya kay Tirso sa magiliw na
pan~gun~gnusap&mdash;inabot po yata n~g sakuna ang inyong asawa,
naririto po ang aking kalesa at ating magagamit n~gayon din para sa
ospital.</p>

<p>&mdash;Kailan~gan n~ga pong makarating sa ospital ang inyong
asawa,&mdash;ipinayo naman n~g maraming nagkakalipumpon sa
dalawa.</p>

<p>&mdash;Sumakay na kayo.</p>

<p>At ang gayong munti n~guni't dakilang handog ay boong pusong
sinangayunan n~g nasisindak na makata.</p>

<p>Ang matigas na katawan n~g mestisa ay boong higpit n~guni't
main~gat na niyapos ni Tirso sa nakikita n~g madla, saka
pinagdahang isinakay sa kalesang inihandog na kusa n~g naban~ggit
na kutsero.</p>

<p>Buongbuo sa isipan ni Elsa na di na siya hihiwalay kay Tirso
nang gabing iyon. Inaakala niyang sa gayong pagkapasubo ni Tirso sa
harap n~g madla na umaming walang tutol sa pagpapalagay na sila'y
magasawa, ay hindi na naman makapangyayari pa ang paguurong-sulong
n~g makatang ito tungkol sa ninanasang mangyari n~g mestisa.</p>

<p>N~guni't sa gayong pagdadala sa kanya sa pagamutan dahil sa
ginawa niyang paghihimahimatayan, ay di niya maalaman kung paano
ang gagawin. Sa likod n~g nakatabing na tarapal, at habang patuloy
na tumatakbo ang kanilang sasakyan, ay nararamdaman ni Elsang
maminsanminsang bumubulong sa kanyang m~ga pisn~gi ang namumuyong
m~ga labi ni Tirso, kasabay n~g magiliw na pagtawag sa kanyang
pan~galan na kinalalarawan n~g sindak at pagmamahal. At ang gayong
pagkakalaya na naman ni Tirso, sa kanyang pagkadalaga, ay lalo nang
nagpapatibay sa kanyang tinitikang gawin noon.</p>

<p>Subali't ... si Elsa ay nalilito. Hindi niya maubos isipin kung
marapat o hindi na bago sila dumating sa pagamutan ay magmulat na
siya n~g mata't makipagharap kay Tirso upang sabihin n~g tahasan
ang tunay niyang ibig na mangyari. Kung, mapagtalastas naman ni
Tirso ang kanyang ginawa'y &iquest;hindi kaya, mabagot sa kanya?
&iquest;Hindi kaya ikamuhi ang gayon niyang pangliliho, sa halip na
siya'y lin~gapi't pakiayunan? &iquest;At ano ang wiwikain n~g
kutsero kung makilala ang kanyang salamangka?</p>

<p>Tila isang malaking <i>escandalo</i> na magbubun~ga n~g
maalin~gasn~gas na salitaan sa lahat n~g dako ang ginawa niyang
iyon, kapag nahiwatigan n~g kutsero.</p>

<p>Saka, &iquest;sino ang makapagsasabi kung sa pulutong n~g di
kakaunting taong nakasaksi sa ginawa niyang pagpapatibuwal sa m~ga
bisig n~g makata ay walang sinomang nakakikilala sa kanya?</p>

<p>Nasa ganitong m~ga pagninilaynilay ang may katutubong lakas n~g
loob na mestisa nang walang anoano'y ang kalesang kanilang
sinasakya'y biglang nahagip n~g dumaragunot na <i>ambulancia</i>
n~g "Hospital General" na nanggagaling sa Intramuros na tumatawid
sa Padre Burgos at patun~gong Avenida Taft. Ang kalakasan n~g
pagkakabangga ay gayon na lamang na sa isang pikitmata ay nawasak
ang kalesa't napahagis sa lupa ang kanyang m~ga lulan. Ang
<i>ambulancia</i> nama'y nakalayo pa muna n~g may m~ga dalawampung
dipa bago napahinto sa isang gilid n~g lansan~gan.</p>

<p>Sa harap n~g gayon di hinihintay na kasakunaa'y &iquest;sino ang
makahuhula sa napagsapit na palad nina Tirso at Elsa?</p>

<p>&iquest;Patay?</p>

<p>&iquest;Buhay?</p>

<p>Maliksing naba sa sasakyang nakasagasa ang isang manggagamot
upang siyasatin ang m~ga nasawi. At di pa gaanong nalalapit sa pook
na kinaroroonan n~g m~ga labi n~g nadurog na kalesa't n~g m~ga
napahamak na sakay, nang maulinigan na niya ang kalunoslunos na
daing n~g tinig n~g babae.</p>

<p>&mdash;&iexcl;Naku, Tirso ko! &iexcl;Tirso...! &iexcl;Tirso
kooo...!</p>

<p>At noon di'y napatambad sa m~ga mata n~g manggagamot ang isang
nakahahambal na anyo n~g m~ga nasawi sa banggaang iyon: isang
kalesang nagkadurogdurog sa dako roon, nakalugmok na kabayo sa gawi
rito, at sa hinaharap niya'y isang lalaki ang nakapalun~gayn~gay at
naliligo sa sariling dugo na hinahaplos sa mukha n~g isang babaeng
tumatan~gis at tawag n~g tawag sa n~galan n~g lalaki, samantalang
ang kutsero'y parang napaghimalaang hindi man lamang nagkagalos sa
katawan gayong napahagis sa malayo.</p>

<p>&iquest;Patay n~ga kaya ang lalaking pinananan~gisan?</p>

<p>Kailan~gang siyasatin agad n~g manggagamot.</p>

<p>At nakitang may sugat sa ulo at walang malay tao.</p>

<p>Sa gayo'y madaling tinawag ang dalawang tao n~g
<i>ambulancia</i>, saka sinabi sa mestisa:</p>

<p>&mdash;Ang sugat n~g inyong asawa ay may kalubhaan po:
kinakailan~gang malapatan n~g lunas sa lalong maikling panahon.
&iquest;Itinutulot baga ninyong isakay sa <i>ambulancia</i>?</p>

<p>&mdash;&iexcl;Para na n~ga ninyong awa, doktor!
...&mdash;pasamong tugon n~g babae na di man tumutol sa pagkasabing
"asawa" niya ang lalaking may sugat.&mdash;&iexcl;Sasama po
ako...!&mdash;ang dugtong pa.</p>

<p>&mdash;&iquest;Kayo po ba'y nagtamo rin n~g m~ga
kapinsalaan?</p>

<p>&mdash;Tila po hindi; n~guni't ang tanang inyong magagawa ay
lubos na sana sa pagliligtas sa buhay n~g ... asawa ko.</p>

<p>&mdash;Opo; ako ang bahala.</p>

<p>&mdash;&iquest;Maliligtas po kaya?</p>

<p>&mdash;Tingnan natin ... Tayna.</p>

<p>Sa isang hudyat na ibinigay n~g manggagamot, ay binuhat pagdaka
n~g dalawang lalaki ang katawan ni Tirsong pigta sa dugo at
malambot na tila sutla. At noon di'y dinala sa <i>ambulancia</i> na
inaagapayanan ni Elsa at n~g manggagamot.</p>

<p>Pagkalulan ni Elsa sa tinurang sasakyan ay namalas niya sa loob
niyon ang isang babaeng nakakubli ang mukha na nakahigang unat na
unat at di kumikilos. Napaghahalatang gaya ni Tirso ay wala ring
malay-tao.</p>

<p>&mdash;&iquest;Sino kaya ang babaeng ito?&mdash;ang di sasalang
naitanong n~g mestisa sa loob man lamang niyang
sarili.&mdash;&iquest;At napapano kaya?</p>

<p>Nang m~ga sandaling iyo'y saka lamang may lumapit na isang pulis
na tila sa malayo pa nanggaling.</p>

<p>&mdash;&iquest;Bakit at ano ang nangyari?&mdash;ang tanong na
tila ibig pang magmagaling.</p>

<p>&mdash;Isang sakunang hindi kinukusa n~g sinoman,&mdash;madaling
ipinakli n~g manggagamot.</p>

<p>Ang lahat n~g paliwanaga'y ginanap na lamang sa pahapyaw na ulat
n~g manggagamot na sinabi, at pagkatapos na ibigay ang ilang tala
na nahihinggil sa <i>ambulanciang</i> nakasagasa, ay ipinahayag sa
pulis:</p>

<p>&mdash;Hayan ang kutsero: siya ninyong kausapin. Kami ay di
makapagtatagal pa. Ang kalubhaan n~g lagay n~g m~ga nasawi ay
nan~gan~gailan~gang malunasan kaagad.</p>

<p>At ang pulis ay nagkasiya na sa paguukol n~g ilang tanong sa
kutsero, samantalang ang <i>ambulancia</i> ay humaginit na n~g
takbong patun~go sa "Hospital General".</p>

<p>Pagkaraan n~g ilang saglit pa, ay napatala sa aklat n~g
pagamutang iyon na ang lalaking ipinasok doon, dahil sa
pagkabugbog, at m~ga sugat n~g katawan, ay si Tirso Silveira na
asawa n~g isang nagn~gan~galang Elsa Balboa ni Silveira.</p>

<p>N~guni, &iquest;sino kaya naman ang babaeng may karamdamang
nakaangkas sa <i>ambulancia</i>?...</p>

<hr style='width: 65%;' />
<a id="XXV" name='XXV'></a>
<h2>XXV</h2>

<h2>KAKAIBANG PAGAASAWA</h2>

<br />


<p>Halos wala nang tao sa pook na pinagdausan n~g m~ga pagdiriwang
nang magdaan ang trambiang kinalululanan ni Elsang galing sa
pagamutang pangkalahatan. Sa liwasang Goiti ay madalang na rin ang
nagsisipaghintay n~g trambia, palibhasa'y may kalaliman na ang
gabi.</p>

<p>Gayon ma'y patuloy rin kay Elsa ang kanyang balak; sa bahay n~g
kanyang tia Basilia sa San Lazaro patutun~go upang doon, manggising
man, ay wala siyang sukat ipan~gilag at masasabi na niyang siya'y
hindi muna makauuwi sa Pasay pagka't nagtanan na sila n~g kanyang
kairugang lalaki.</p>

<p>&mdash;Ako'y hindi mangyayaring makagalitan n~g aking tia
Basilia,&mdash;ang kanyang pinagpaparoonan sa gagawin,&mdash;kahi't
ano ang aking gawi'y maipagpaparaya niya't ipagtatanggol pa ako sa
harap n~g aking kapatid na walang salang magagalit sa akin.</p>

<p>At habang tumatakbo ang trambiang kinasasakyan niya, ay
napaguulitulit namang sinasabi sa sarili ang ganito:</p>

<p>&mdash;Paggaling ni Tirso, na sapilitang mangyayari n~g hindi
bibilang n~g maraming araw, yamang pinatutunayan n~g medikong hindi
naman kalubhaang gaano ang tinamong sugat, ay magiging isang
katotohanan ang aming pagkakasal. At pagkatapos n~g lahat, taas na
naman ang noo kong haharap sa kanila at ipakikilala ang aking
nakaisang palad. Kung gayo'y &iquest;ano pa ang kanilang masasabi?
N~guni't upang huwag magkaroon n~g daang mapulaan ako't masisi n~g
sinomang makatatalos n~g bagay na ito, kinakailan~gan papaniwalain
ko siyang kasal na kami ni Tirso n~gayon pa.</p>

<p>Walang ulikulik n~gang tumawag sa bahay ni donya Basilia ang
mestisang pawang kasinun~galingan ang laman n~g ulo nang m~ga
sandaling iyon n~g pakikipaglamay sa kasun~gitan n~g gabi.</p>

<p>At pagbubukas n~g pinto n~g kanyang ale, ito'y kaagad niyang
hinagkan sa kamay, tanda n~g paggalang.</p>

<p>N~guni't ang maybahay ang unang nagsalita sa patakang
tanong:</p>

<p>&mdash;&iquest;Elsa, bakit?</p>

<p>&mdash;Dito ako matutulog n~gayon, tia,&mdash;ang marahan
n~guni't may lambing na sagot n~g mestisa.</p>

<p>&mdash;&iquest;Saan ka nanggaling?&mdash;ang siyasat pa ni donya
Basilia.</p>

<p>&mdash;Wala po ...&mdash;tan~ging naipulas sa bibig ni Elsa.</p>

<p>&mdash;&iquest;Walang ano? &iquest;At sino ang iyong kasama?</p>

<p>&mdash;Wala n~ga po....</p>

<p>&mdash;&iexcl;Ang batang ito! &iexcl;Huwag mo akong patayin sa
pagaalaala!</p>

<p>&mdash;&iexcl;Si tia!&mdash;at n~gumiti pa si Elsa sa pagbigkas
n~g m~ga salitang ito.&mdash;&iexcl;Wala po kayong sukat ipagalaala
sa pagkaparito kong ito!</p>

<p>&mdash;&iexcl;Wala raw! Halika n~ga sa loob at dini kita
magusap.</p>

<p>Nasok ang dalawa sa isang bulwagang wala nang nakatatanglaw
liban sa isang munting bughaw na <i>bombilla</i> na taang talaga sa
pagtulog. At pagkalikmong magkaagapay sa isang sopang luma, ay muli
na namang nagusisa ang matandang sa mukha ay kinababakasan n~g
pagkabagong gising noon.</p>

<p>&mdash;Sabihin mo n~ga,
<i>hija</i>&mdash;anya:&mdash;&iquest;bakit ba
hatinggabinghatinghatinggabi'y naparito ka?</p>

<p>&mdash;Ibig ko lamang pong dito muna makatulog....</p>

<p>&mdash;Ibig mo n~ga, nalalaman ko; n~guni't &iquest;ano ang
bagay n~g pagsusumagi mo n~g pakikitulog dito? &iquest;Nakagalitan
ka ba n~g kapatid mo, o nagkaalit kayo ni Dioni?</p>

<p>&mdash;Maging alinman po sa riyan ay walang tama. Ako ay hindi
sa amin nanggaling n~gayon, at....</p>

<p>&mdash;&iquest;At ano?</p>

<p>&mdash;... &iexcl;Ayoko munang umuwi sa aming ilang araw,
tia!</p>

<p>&mdash;&iquest;Bakit at ano n~ga ang sa iyo'y nangyari?</p>

<p>&mdash;Ako po ay....</p>

<p>&mdash;Ikaw ay ... &iquest;ano?</p>

<p>&mdash;Ako po'y ... Tia, &iquest;hindi ba kayo nagagalit?</p>

<p>&mdash;&iexcl;Lokang bata ito!...</p>

<p>&mdash;Ako po ay ... ako po'y ... nagasawa na.</p>

<p>&mdash;&iquest;Nagasawa ka?</p>

<p>&mdash;Opo, tia....</p>

<p>&mdash;&iquest;Nalalaman n~g kuyang mo?</p>

<p>&mdash;Hindi n~ga po eh....</p>

<p>&mdash;&iquest;At nagtanan ka?</p>

<p>&mdash;Opo.</p>

<p>&mdash;&iquest;Kanino ka nagasawa?</p>

<p>&mdash;Sa isa pong lalaking malaon ko nang katipan....</p>

<p>&mdash;&iquest;Pangalan?</p>

<p>&mdash;Tirso ...</p>

<p>&mdash;&iquest;Apelyido?</p>

<p>&mdash;Silveira po.</p>

<p>&mdash;&iexcl;Tirso Silveira!</p>

<p>Ang matanda ay saglit na nagtun~go n~g tin~gin sa ibaba at
nagisip.</p>

<p>Kaginsaginsa'y itinanong:</p>

<p>&mdash;&iquest;Hindi ba iyan ang masong animo'y kasintahan ni
Teang noong araw?</p>

<p>&mdash;&iexcl;Tia ...&mdash;saka idinukmo ang mukha sa
kandun~gan n~g ale, at sa muling pagan~gat ay
idinugtong:&mdash;&iquest;Di ba kayo namumuhi sa akin?</p>

<p>&mdash;&iquest;Bakit ako namumuhi?&mdash;malumanay na ipinakli
n~g matanda na ang isipa'y nagduduklayduklay sa balabalaki n~g
kabataan.&mdash;N~guni't linawin mo, Elsa: &iquest;hindi n~ga ba
iyan ang nakagustuhan ni Teang na sinasabi mo?</p>

<p>&mdash;Sa palad po n~g tao, tia, ay Tadhana lamang ang
nakapangyayari. Niloloob po n~g Tadhanang iyan na siya ang aking
maging kapalaran....</p>

<p>Si donya Basilia ay natilihan at hindi na nakahuma.</p>

<p>Sumurot nang sandaling iyon sa alaala niya ang naging sanhi n~g
pagkaalis sa bahay na yaon n~g mabait na dalagang kanyang inaanak
sa binyag. At naalaala ring si Elsa ang may kagagawan n~g gayong
nangyari. &iexcl;Napakamakapangyarihan n~ga naman ang dios n~g
pagibig sa puso n~g kabataan!</p>

<p>&mdash;&iquest;N~gayo'y saan naroon ang asawa
mo?&mdash;makasandali'y itinanong n~g matanda.</p>

<p>&mdash;Hindi ko po kasama ...&mdash;ang nagaalan~ganing sambot
n~g mestisa.</p>

<p>&mdash;&iquest;Saan kayo naghiwalay?</p>

<p>&mdash;Sa ... ospital po.</p>

<p>&mdash;&iquest;Ha?</p>

<p>&mdash;Doon ko n~ga po siya iniwan, sapagka't....</p>

<p>&mdash;&iquest;Sapagka't ano?</p>

<p>&mdash;Nagkaroon po n~g sugat....</p>

<p>&mdash;&iexcl;Elsa, alangalang sa Dios, ako'y linawin mo!</p>

<p>&mdash;Tia, si Tirso po ay nasa pagamutan n~ga, sapagka't sa di
namin hinihintay na sakuna, ay nagtamo siya n~g ilang sugat at
bugbog sa katawan....</p>

<p>&mdash;&iquest;Anong sakuna? &iquest;Hinabol ba kayo?
&iquest;Nagkaroon ba n~g away o basagulo?</p>

<p>&mdash;Hindi po, n~guni't nang kami ay nakasakay sa isang kalesa
ay biglang nasagasaan n~g isang dumaragunot na <i>ambulancia</i>,
ang aming sinasakyan, at noon di'y napahagis lamang kami sa
malayo....</p>

<p>&mdash;&iexcl;Susmaryosep!</p>

<p>Sumunod sa ganitong napalakas na salita ni donya Basilia ay
biglang nagtaas n~g ulong parang nagulat ang isang matandang
babaeng nasa kabila n~g pinto n~g silid na hinaharap n~g pagkakaupo
ni Elsa.</p>

<p>&mdash;&iexcl;Dios ko!&mdash;ang pabulalas na sigaw na narinig
n~g dalawang naguusap.</p>

<p>&mdash;Kumare,&mdash;malakas na tawag ni donya Basilia sa nasa
silid.-&iquest;Bakit?</p>

<p>Ang matanda ay muling nahiga, bago tumugon.</p>

<p>&mdash;Wala, kumare,&mdash;nanaginip lamang pala ako. Para ko
bang nakitang ang anak ko'y nilalapitan n~g tatlong lalaking may
sun~gay.</p>

<p>&mdash;Panaginip n~ga lamang iyan; matulog na kayong muli.</p>

<p>Nang hindi na tugunin ang ganitong saad ay itinanong naman ni
Elsa sa kanyang ale:</p>

<p>&mdash;&iquest;Sino, tia, ang matandang iyon?&mdash;ang
bulong.</p>

<p>&mdash;Si kumareng Magda,&mdash;paanas na sagot n~g
itinanong.</p>

<p>&mdash;&iquest;Si manang Magda? &iquest;At kailan pa po
rito?</p>

<p>&mdash;Kaninang tanghali lamang.</p>

<p>&mdash;&iquest;At kasama rin po ang pari?</p>

<p>&mdash;&iexcl;Bah, hindi! Si pari Casio ay wala na sa X ... sa
m~ga araw na ito. Nakainisan daw n~g m~ga tagaroon at pinagusig n~g
gayon na lamang hanggang sa napalipat n~g ibang bayan.</p>

<p>&mdash;&iexcl;Hm! &iexcl;May tigas din naman pala ang m~ga taga
X ... na di nahuhutok n~g kapangyarihang simbahan!</p>

<p>&mdash;N~guni't hindi ganyan ang paghahaka ni kumare,&mdash;saka
lalong hininaan ang pagsasalita,&mdash;Sa katunaya'y ibinigay sa
"La Compa&ntilde;ia de Jesus" si Teang sa himok n~g paring iyon
bago napaalis sa X....</p>

<p>&mdash;&iquest;At si Teang po ba'y nasa kolehio n~gayon?</p>

<p>&mdash;Matagal na; at siyang sadyang dadalawin n~g kanyang ina,
itinaon na lamang tuloy sa pagdating ni Quezon ang pagluwas
dito.</p>

<p>&mdash;&iquest;Ay bakit naman inalis pa sa "Concordia", gayong
sa kolehio't kolehio rin pala ipapasok?</p>

<p>&mdash;Mangyari, ang tika ay magmongha raw.</p>

<p>&mdash;&iquest;Diyata po't magmomongha si Teang?</p>

<p>&mdash;Siyang himok n~g pari na minabuti n~g ina, at kaipala'y
sinangayunan na rin naman n~g may katawan.</p>

<p>Hanggang dito ang naging salitaan n~g magale, sapagka't si donya
Basilia, na sinasasal na yata n~g antok, ay nagtindig noon din at
ipinagsamang masok sa isang silid ang pamangkin upang makatulog
na.</p>

<hr style='width: 45%;' />
<p>Kinabukasan ay ipinagpaunang sabihin ni Elsa sa kanyang tia
Basilia na huwag muna sanang ipamamalay kay manang Magda, kung ito
ay magising na, ang kanyang pagkapagasawa kay Tirso. Marahil
paano't paano ma'y nan~gun~gunti rin naman siyang maalaman n~g
manang na iyon na ang kanyang nakaisang palad ay dili iba't ang
lalaking nan~gibig kay Teang.</p>

<p>&mdash;Hamo't hindi ako kikibo,&mdash;ang ayon ni donya
Basilia,&mdash;n~guni't sa malaon at madali ay sapilitang
mababalitaan niya ang bagay na iyan; at kung hindi sa iyo o sa akin
unang manggagaling ang pagbabalita sa kanya, ay lalo na siyang
magkakamatuwid na maghinanakit o magpalagay n~g di mabuti sa
nangyari.</p>

<p>&mdash;Kung sa bagay ay katungkulan kong ako n~ga po ang
magsabi, subali't ako ay nahihiya ...&mdash;ang pakli ni Elsang
bahagyang natatawa.</p>

<p>&mdash;Ang mabuti'y ganito: walang pagsalang yayain kitang
dumalaw kay Teang sa kolehio n~gayong umaga; gawin mo naman, bago
ka pumayag, ay anyayahan siyang sumama sa kanilang dumalaw sa
ospital, at kapag naroon na'y bahala na siyang mapamangha sa
kanyang makikita at ikaw nama'y wala nang gagawin kundi ang sumagot
na lamang sa kanyang m~ga sasabihin.</p>

<p>Pagkasabi nito'y hindi lamang ang mestisa ang natawa kundi pati
na rin ni donya Basilia. Makasandali ay siya namang hinarap n~g
matanda ang pagpapahanda n~g agahan, at si Elsa ay naiwang
nakapanun~gaw sa isang bintanang paharap sa halamanan.</p>

<p>Mapamayamaya pa'y sa lalabas na si manang Magda.</p>

<p>&mdash;&iexcl;<i>Ave Maria Pur&iacute;sima</i>!&mdash;ang
pagdaka'y ibinati sa nakapan~galumbabang
mestisa,&mdash;&iexcl;Narito ka pala, ineng!&mdash;ang dugtong
pa.</p>

<p>&mdash;Opo, manang,&mdash;magalang at pan~giting tugon naman n~g
binati, kasabay n~g pagpihit n~g mukha sa kumausap.&mdash;Kayo po,
&iquest;kumusta naman?</p>

<p>&mdash;Mabuti, Elsa, sa awa't tulong n~g Mahal na
Birhen,&mdash;saka nakipiling sa kinauupang bangko in Elsa.</p>

<p>&mdash;&iquest;Nakapanood ba kayo n~g m~ga kasayahan kagabi?</p>

<p>&mdash;Oo. &iexcl;Naku, kay damidaming tao! At nabasa pa tuloy
kami sa ulan. N~guni't ... ang kasayahan ay gayon na n~ga lamang;
sanggaano mang sigla, ay natatapos din.</p>

<p>&mdash;Wala po naman yatang anomang bagay rito sa mundo na
walang katapusan, eh....</p>

<p>&mdash;Dahil n~ga riyan, kung kaya ako ay walang laging
sinisikhay kundi yaong m~ga may kapakinaban~gan hanggang sa
kabilang buhay. Tingnan mo; kung kaawaan n~g Dios na makaraos sa
pagmomongha ang aking anak, wala nang napakaligayang buhay na gaya
n~g tatamuhin ko marahil....</p>

<p>&mdash;&iexcl;Siya n~ga pala! Si Teang daw ay nasa "La
Compa&ntilde;ia" para sa ganyang layon, &iquest;tunay n~ga po
ba?</p>

<p>&mdash;&iexcl;Bah, talagang buongbuo ang loob ko sa tun~guhing
iyang ipinakilala sa akin ni pari Casio! &iexcl;Iyan ang
pinakadakilang magagawa n~g isang magulang na nagmamahal n~g taos
sa kanyang anak na babae!</p>

<p>&mdash;N~guni't ang bagay na iya'y naaalinsunod din kaipala sa
hilig n~g may katawan. Marahil ay talagang nasa pagmomongha ang
hilig ni Teang....</p>

<p>&mdash;&iquest;At ikaw? &iquest;Ayaw ka bang magmonghang paris
niya?</p>

<p>&mdash;Aywan ko po ba; marahil ay madadali ang buhay ko, kapag
ako'y napakulong sa <i>Beaterio</i> at nawalay sa m~ga
kasayahan....</p>

<p>&mdash;&iexcl;Bata ka pa n~ga!</p>

<p>&mdash;Ang totoo po, kung ako ang pamimiliin n~g aking dapat na
harapin sa buhay na ito, ay walang salang iibigin ko ang
magartista, sapagka't, sa ganang aki'y ito lamang ang tan~ging daan
upang malasap n~g isang tao ang tunay na katamisan n~g mabuhay sa
balat n~g lupa.</p>

<p>Ang huling saad na ito n~g mestisa marahil ay narinig n~g isang
lalaking han~gos na pumasok sa tarangkahan n~g bahay na iyon,
kaya't buhat pa sa may tapat n~g durun~gawan sa lupa ay malakas
nang tumawag.</p>

<p>&mdash;&iexcl;Elsa!</p>

<p>Si Elsa ay hindi sumagot. N~guni't di sasalang nakilala niya
agad ang tinig na yaon, kaya biglang nagitla at pinamutlaan n~g
labi.</p>

<p>&mdash;&iquest;Sino iyon?&mdash;ang painong tanong n~g manang na
di nagkaroon n~g katugunan.</p>

<p>&mdash;&iexcl;Tia Basilia!&mdash;ang ulit pa n~g nasa lupa.</p>

<p>At ang matandang maybahay ay dumun~gaw sa isang bintanang
makipot ang pagkakabukas.</p>

<p>&mdash;&iexcl;Ikaw pala!&mdash;ang nawika pagkakitang kapatid ni
Elsa ang dumarating, saka maliksing humudyat sa pamangking babae
n~g hudyat na nawatasan naman agad n~g mestisa.</p>

<p>&mdash;&iquest;Nariyan po ba si Elsa?&mdash;ang nagkakanggagahol
pang tanong n~g nasa lupa.</p>

<p>&mdash;Narini; magtuloy ka,&mdash;at tumawag noon din n~g isang
alila at ipinagutos na buksan ang pinto sa sibi.</p>

<p>Parang dinagukan ang dibdib ni Elsa at, malaong hindi
nakapan~gusap, pagkatalos na ang dumarating ay kanyang kapatid, at
sa isang may baklang titig sa ale'y waring ibinulong:
"&iquest;Paano ang idadahilan ko?"</p>

<p>Ilang saglit pa at nagkaharap ang magkapatid sa nasasaksihan n~g
dalawang matanda.</p>

<p>Sa unangunang tin~gin lamang n~g lalaking iyong maputla't waring
hindi nagtikim n~g tulog sa magdamag nanagdaan, ay naibulalas nang
lahat ang tanang ibig sabihin sa kapatid na ipinalalagay na
nagkasala.</p>

<p>Si Elsa ay lumin~gon na lamang at nagtapon n~g isang titig na
humihin~gi mandin n~g saklolo sa ale.</p>

<p>Datapwa't si donya Basilia naman ay nalilito sa pagdulang na
biglaan sa isip n~g sukat niyang gawing pamamagitan sa
magkapatid.</p>

<p>Si manang Magda, na bahagya nang napansin at napagpugayan n~g
lalaki, ang tan~ging makapagparinig sa dumating:</p>

<p>&mdash;Sinusundo mo na yata siya.</p>

<p>Salamat sa winikang itong nagpapahayag n~g pagkawalang malay sa
lihim n~g dalawa, ang maypoot ay nagtimpi at pinilit na tan~gayin
n~g isang impit na buntonghinin~ga ang lahat niyang sukal n~g
kalooban. Saka bumaling sa nagsalita, at sa masayang mukha'y
bumati:</p>

<p>&mdash;Manang magda, naluwas po pala kayo n~gayon.</p>

<p>&mdash;Oo, at ako naman ang dumadalaw rito, yamang sinoman sa
inyo'y walang nagagawi sa aming matagaltagal na.</p>

<p>&mdash;Ibig naman daw n~g kumare ko na magkitakita tayong minsan
pa,&mdash;ikinatlo ni donya Basilia pagkarinig sa himig n~g ganyang
payapa nang paguusap,&mdash;kaya ba pinigil ko na tuloy na dito na
matulog si Elsa kagabi. &iquest;Nagagalit ka ba sa kanya?&mdash;ang
tanong pa.</p>

<p>&mdash;Hindi po,&mdash;itinugong di naiwasan n~g
lalaki:&mdash;n~guni't kagabi pang hatinggabi'y kamunti na akong
makarating dito sa paghanap sa batang iyan....</p>

<p>&mdash;How, eh saan ba naman mapapatun~go si Elsa kundi rito sa
kanyang tia,&mdash;ang saklaw naman ni manang Magda.</p>

<p>Subali't ang mestisa ay hindi nakahuma gaputok man sa sidhi n~g
kalituhang naghahari sa kanyang pagkababae. Napasasalamat siya sa
pagkakataong iyong kaharap si manang Magda at sa maayos na
pagkapamagitan ni donya Basilia; n~guni't nauubos ang kanyang
talino'y hindi niya matutuhan ang kanyang marapat gawin upang ang
galit ay huwag makapanghinaig sa kanyang kapatid, sakaling
mapagtalastas na nito ang nais niyang palitawing siya'y napakasal
na kunwa kay Tirso nang gabing natapos.</p>

<p>Mabuti na lamang at ang kapatid niya ay tila hindi magtatagal at
mananaog din. Narinig niyang nakipagbalitaan sa manang na taga
lalawigan n~g ilang bagay na karaniwan na sa m~ga magkakakilalang
malaong hindi nagkikita. At mapamayamaya pa'y nagpaalam na n~gang
mananaog at di umano'y may iba pa siyang lalakaring bagay na
madalian.</p>

<p>&mdash;Magagahan ka muna bago ka manaog ha,&mdash;ang pigil ni
donya Basilia.</p>

<p>&mdash;Hindi po, tia, at ako ay nakatapos na,&mdash;ang tanggi
n~g inaanyayahan.</p>

<p>&mdash;&iquest;Baka hindi pa?</p>

<p>&mdash;Tunay po.</p>

<p>&mdash;&iquest;Bakit n~ga ba hindi mo kami saluhan
muna?&mdash;ang sabad pa n~g manang.</p>

<p>&mdash;Saka na po ako muling magbabalik.</p>

<p>At pagkasambit nito ay matulin nang nanaog n~g hindi man
iniwanan n~g kahi't isang kataga ang kapatid na pinaghanap sa bahay
na yaon.</p>

<p>Pagkakain n~g agahan, ang manang ay gumayak nang dadalaw sa
anak, at si Elsa't si donya Basilia ay inabang sumama sa kanya.</p>

<p>&mdash;Ako ang may ibig na ipaganyaya sana sa inyo,
manang,&mdash;ang wika n~g mestisa.</p>

<p>&mdash;&iquest;Ano yaon?&mdash;itinanong n~g tinukoy.</p>

<p>&mdash;Kami ni tia ay may dadalawin sa ospital heneral n~gayon,
at ibig ko sanang sumama muna kayo sa amin saka na tayo
magsamasamang tumun~go sa kolehio panggagaling natin doon.</p>

<p>&mdash;&iquest;Sino ang dadalawing iyon?</p>

<p>&mdash;Saka na ninyo makikilala....</p>

<p>&mdash;Kung gayo'y magbihis na tayo.</p>

<p>Pagkaganap n~g salitaang ito, ang isa't isa ay nagsipagbihis
nang sabik ang loob sa kanilang m~ga dadalawin.</p>

<p>Sa darating namang humihin~gal si Dioni, na ang pakay ay ang
mestisa ring hindi niya ikinakatulog sa boong magdamag na
nagdaan.</p>

<p>&mdash;&iexcl;Kapatid ko!&mdash;ang bati kay Elsang pinagaagawan
n~g lungkot at tuwa.</p>

<p>&mdash;&iexcl;Dioni!&mdash;ang sabay yakap na salubong
dinatnan.</p>

<p>&mdash;Huwag kayong pakain~gay at maririnig kayo,&mdash;ang
papikpik namang saway ni donya Basilia, at pinapagkubli muna sa
isang silid ang maghipag na naguusap samantalang nasa isa pang
silid si manang Magda at abalangabala sa pagbibihis.</p>

<p>&mdash;&iexcl;Akala nami'y kung napaano ka na!&mdash;ang nasabi
pa n~g mapagalaalang hipag.</p>

<p>&mdash;&iexcl;Patawarin sana ninyo ako, Dioni!
...&mdash;pakumbaba pang sagot n~g mestisa.</p>

<p>&mdash;N~guni't dito ka pala matutulog ay maanong sinabi mo
kahi't sa akin, nang hindi kami naligalig n~g gayon na lamang.</p>

<p>&mdash;Dioni, marahil ay kahulihulihan ko nang pagkakasala sa
inyo ni kuyang ang pagkukulang kong iyan, at inaasahan kong ikaw
man lamang ay hindi pa nauubusan n~g magandang loob na
maipagpapaumanhin sa akin. &iquest;Hindi ba?</p>

<p>&mdash;Oo na n~ga, datapwa't ... pinapagalaala mo kaming lubha.
Paris n~gayon: &iexcl;hindi ko maalaman kung saan na nakarating ang
kuyang mo sa kahahanap!...</p>

<p>&mdash;Kapapanaog pa lamang niya.</p>

<p>&mdash;&iquest;Nanggaling na rito?</p>

<p>&mdash;Oo....</p>

<p>&mdash;&iquest;Ano ang sabi sa iyo?</p>

<p>&mdash;Wala naman. Nakabuti ang pagkakataong narito si manang
Magda nang siya'y dumating. N~guni't gayon ma'y lihim ding naihagis
sa akin ang isang nanglilisik na tin~ging kamuntik nang tumupok sa
akin....</p>

<p>&mdash;Pasalamat na tayo, Elsa, kung iyon na lamang ... At kung
gayong nagkakita na kayo n~g wala namang sinabi sa iyo, ay hindi na
kikibo iyon. Subali't &iquest;bakit n~ga ba dito ka nakatulog at di
ka na nakauwi? &iexcl;Hindi mo naman dating ginagawa iyan!</p>

<p>&mdash;Di ko n~ga dating ginagawa, Dioni, iyan ang totoo. Dahil
diya'y mahuhulaan mo kaipala, na may bagay na nagtulak sa akin sa
ginawa ko....</p>

<p>&mdash;&iquest;Maipagtatapat mo ba sa akin ang bagay na
iyan?</p>

<p>&mdash;Bakit hindi, ay sa ikaw lamang namang talaga ang
katapatan ko n~g aking m~ga lihim.</p>

<p>At noon di'y sinabi na n~ga ni Elsa ang gaya n~g kanyang m~ga
ipinahayag kay donya Basilia: na siya ay napakasal na kay Tirso
nang gabing nagdaan at dahil doo'y hindi na muna siya uuwi sa
Pasay.</p>

<p>Dili ang hindi natulo ang luha ni Dioni, pagkarinig n~g m~ga
pahayag n~g kanyang minamahal na hipag.</p>

<p>&mdash;&iquest;Ayaw mo bang si Tirso ang maging kapalaran
ko?&mdash;itinanong mayamaya n~g mestisa.</p>

<p>&mdash;Hindi sa ayaw, kundi. &iexcl;sa di oras ay nagkalayo
tayo!&mdash;ang lipos kapanglawang ipinakli n~g hipag.</p>

<p>&mdash;Dinaramdam ko, Dioni, n~guni't ... kung dumarating nang
ganito ang sukat n~g tao ay sadya palang hindi maiiwasan.</p>

<p>Sa wakas, nang mapagusapan n~g maghipag ang mabuting paraan n~g
pagpapamalay sa kapatid na lalaki ni Elsa n~g kanyang
pagkapagasawang patanan, ay pinagkaisahan nilang ang pamamanihalain
sa gagawing iyon ay si donya Basilia na, yamang malaki naman ang
alangalang at pitagan niyon sa anomang sabihin nito.</p>

<p>&mdash;Gawan mo na lamang sana n~g paraang mapadalhan ako agad
n~g ilang kasuutan,&mdash;ang ipinagbiling huli n~g mestisa.</p>

<p>&mdash;Hamo't ipasasaglit kong madali rito, samantalang wala sa
bahay ang kuyang mo.</p>

<p>Pagkasambit nito ay lumabas s&iacute; Dioni't nagpaalam na kay
donya Basilia. Sa han~gad na masalisihan ang pagkawala sa bahay sa
Pasay n~g kapatid ni Elsa, at upang maparating na maluwag ang damit
na kanyang hinihin~gi, ay minabuti na nitong huwag nang ipagsama sa
"Hospital General" ang kanyang hipag.</p>

<p>Subali, nang si Dioni ay masakay na sa isang trambiang kung
makahagibis ay mistulang hari sa bawa't lansan~gang pagdanan, ay
saka nagunitang hindi pala naibalita sa kanya n~g mestisa kung saan
ginanap ang sinabing pagkakasal. Kaya't naibulong tuloy sa
sarili:</p>

<p>&mdash;&iquest;Saan kaya sila ikinasal?...</p>

<hr style='width: 65%;' />
<a id="XXVI" name='XXVI'></a>
<h2>XXVI</h2>

<h2>&iquest;SINO ANG ASAWA NI TIRSO?</h2>

<br />


<p>Nang manhik sa "Hospital General" sina Elsa, manang Magda at
donya Basilia, ay dili ang hindi nila napansin na may isang
alin~gasn~gas na nangyayari sa bulwagang laan sa m~ga maysakit, na
babae.</p>

<p>N~guni't kung ano ang sanhi n~g ligamgam na iyon ay hindi na
nila hinan~gad alamin. Sapagka't samantalang nagkakaisa n~g
paniwala ang dalawang matanda na yao'y likha lamang marahil n~g
sinomang may mabigat na sakit na kaipala'y naghihin~galo o
naghihirap na, bagay na di sasalang pangkaraniwan sa m~ga
pagamutang paris niyon, ang tan~ging nagsisikip naman sa puso n~g
mestisa ay ang masidhing pananabik na makarating siya kaagad sa
piling n~g makatang kanyang pinakaiibig.</p>

<p>Tuloytuloy n~ga silang nasok sa silid na kinararatayan n~g
makatang si Tirso, at ito ay dinatnan nilang sa malas ay payapang
nahihimbing.</p>

<p>Napuna ni Elsa na ang manang, matapos anianinawin ang mukhang
bahagyang nakalitaw sa nakapabalibid na m~ga taling kayo sa ulo n~g
natutulog, ay lihim na kumalabit sa kamay ni donya Basilia, at
mandi'y itinanong kung sino ang maysakit na iyon. Si donya Basilia
nama'y nagkibit lamang n~g balikat sa halip na tumugon.
Hinihintayhintay niyang ang pamangking mestisa ang magpakilala kay
manang Magda. N~guni't ang lahat ay parang gumagalang sa
kahimbin~gang kinapapalautan n~g makatang nararatay. At halos
walang ibig na magbuka n~g bibig.</p>

<p>Subali't ... &iquest;bakit kaya baga't napagmasdan nilang may
n~giting gumuhit sa labing maputla n~g lalaking yaon?</p>

<p>&iquest;Nakagising kaya o nananaginip?</p>

<p>Lumapit si Elsa sa dakong ulunan, at saka tumawag:</p>

<p>&mdash;Tirso....</p>

<p>Dapwa't ang lalaki ay hindi sumagot,</p>

<p>&mdash;&iquest;Sinong Tirso iyan?&mdash;ang di napigilang usisa
n~g manang kay donya Basilia, pagkarinig sa pan~galang iyon.</p>

<p>&mdash;Asawa ni Elsa ...&mdash;patutok sa tayn~gang pakli n~g
tinanong</p>

<p>&mdash;&iquest;Asawa?&mdash;ang pamanghang ulit sa marahang
turing n~g matandang manang.&mdash;&iquest;Diyata n~ga baga at
nagasawa na ang inyong pamangkin?</p>

<p>Tuman~go na lamang si donya Basilia, at sa isang hudyat ay
waring sinabing "Mamaya na ninyo malalamang lahat".</p>

<p>At kaginsaginsa'y nakita na namang bahagyang tumawa ang makatang
kalong n~g pagkakahimbing, bago pagkatapos ay umun~gol muna at saka
gumalaw ang maputlang labing tila bumubulong.</p>

<p>&mdash;Hindi n~ga sasalang siya'y nan~gan~garap,&mdash;ang
wikang namitiw sa bibig ni Elsa.&mdash;Ang buhay n~ga nama'y isang
pan~gan~garap na walang pagsawa ...&mdash;anya pa.</p>

<p>Subali at &iquest;anong m~ga pamimigkas ang narinig nila?</p>

<p>&iexcl;Mahiwagang tula!</p>

<p>Natulig si Elsa n~g gayon na lamang nang maunlinigan ang
ganitong saad:</p>

<span style='margin-left: 1em;'>Teang ko, Teang ko, ang biro ng
palad</span><br />
sa ati'y huwag mong ipagalapaap;<br />
naririto ako't hanggang huling sukat<br />
n~g ating daratni'y sumisintang tapat.<br />
<br />
<span style='margin-left: 1em;'>&iquest;At tumatangis ka? ... Ang
luha mong iya'y</span><br />
tipirin sinta ko't di pa kailangan,<br />
sa piling ng aking malamig na bangkay<br />
saka mo na roon guguling minsanan....<br />
<br />
<span style='margin-left: 1em;'>Ang isip mo't diwa'y
papanumbalikin</span><br />
sa pagmamahal ko't payapa tang hintin<br />
ang muling pagngiti ng buwa't bituin.<br />
<br />
<span style='margin-left: 1em;'>Bayaan ta munang itaboy sa
dagat</span><br />
ng mga buhawi ang dilim ng ulap,<br />
at saka lakbayin ang lupang mapalad.<br />


<p>&iexcl;Panibagong tinik na biglang humalang sa lumuluwag nang
paghin~ga ni Elsa!...</p>

<p>&iquest;Diyata't hanggang sa m~ga sandaling mabin~git sa labi
n~g libin~gan ang buhay ni Tirso ay si Teang din ang laman n~g
diwa't katalatalamitam n~g kanyang kaluluwa?</p>

<p>&iexcl;Gaanong paghihinagpis na naman ang sumambilat sa puso n~g
mestisang walang palad sa pagibig sa pagkarinig n~g tulang yaon na
ang bawa't pantig ay busog na sumisibat sa kanyang m~ga
tayn~ga!...</p>

<p>At, ang paghihinagpis ay lalong nagulol nang marinig niya ang
may baklang tanong n~g matandang manang:</p>

<p>&mdash;Elsa, &iquest;sinong Teang ang aking narinig na
tinatawagtawag?</p>

<p>&mdash;....</p>

<p>Mahabang sandaling walang kumikibo sa loob n~g silid. Sa m~ga
matang nanggigilalas n~g mamang at sa nahihiyang nahahapis na mukha
n~g mestisa, ay nabasa ni donya Basilia ang di mailarawang
pangyayaring likha n~g mahiwagang tulang kabibigkas n~g makata.</p>

<p>&iexcl;Oh, pagkalungkotlungkot na sandali ang tinatawid noon n~g
mestisang kailan man yata'y hindi na magtitikim n~g kaluwalhatian,
n~g ganap at lubos na kaluwalhatian sa pagibig!...</p>

<p>Naroroon siya nang umagang iyon upang ipagparan~galan sa
dalawang matanda ang lalaking ayon sa una niyang pahayag ay siyang
pinagtiwalaang magari n~g kanyang n~gala't kapurihan, datapwa't
nang ang pagpapakilala'y halos bubukhin na lamang sa kanyang m~ga
labi, ay<br />
<span style='margin-left: 0.5em;'>... saka niya tinanggap ang isang
katunayan n~g kanyang walang</span><br />
hanggang pagkasiphayo at pagkapawakawak n~g pagkababae niya at
dilang pagasa....</p>

<p>Madilim na madilim n~ga ang nakikita ni Elsa nang m~ga sandaling
yaon. Sa kanyang ulana'y waring nararamdaman niyang ang lan~git ay
bumababa't tila danggan sa kanyang nanglalatang katawan, at sa
kanyang paana'y parang natutunghang nunuka ang lupa't kung baga sa
ganid ay anyong siya'y sisilain hanggang sa magkadurogdurog ang
balangkas n~g kanyang kahalihalinang alindog....</p>

<p>Sa laki n~g panghihilakbot sa harap n~g kanyang naguguniguni'y
tinangka n~g mestisa ang sumigaw n~g ubos lakas upang sa gayo'y
tumighaw ang kanyang nagsisikip na paghin~ga, nguni't kung tayahin
niya'y may bikig siya sa leeg at ang dila niya'y hindi makapalag sa
dami n~g gapos....</p>

<p>Salamat na lamang at kaginsaginsa'y nagmulat n~g mata ang
makatang galing sa pananaginip.</p>

<p>Nagisnan ni Tirsong sa may paanan niya'y dalawang matanda ang
nagbubulun~gan, subali't di niya namamalayang sa dakong ulunan ay
naroon si Elsang malamlam ang mukha sa taglay na hapis.</p>

<p>Upang mapakimatyagan ang pinagbubulun~ga'y muling pumikit ang
nararatay. At noon di'y kanyang naulinigan na sa may ulunan niya'y
nagbungtonghinin~ga si Elsa. Bigla siyang pumihit at lumin~gap sa
dakong kinaringgan n~g nasabing buntonghinin~ga. At namasdan niyang
malungkot na malungkot na nakapan~galumbaba ang kanyang
mestisa.</p>

<p>&mdash;Elsa ...&mdash;ang unang pumasnaw sa bibig ni Tirso ...
&iquest;Kanina ka pa ba?&mdash;ang dugtong na tanong.</p>

<p>&mdash;N~gayon lamang ...&mdash;- malumbay na sagot.</p>

<p>&mdash;&iquest;Ang iyong kasama?</p>

<p>&mdash;Sina manang Magda at tia Basilia.</p>

<p>Ang dalawang matanda'y marahang lumapit sa naguusap. Sinalubong
naman n~g makatang nakahiga n~g isang malugod at magalang na
n~giti.</p>

<p>&mdash;&iquest;Kumusta?&mdash;ang may kapalagayang loob na bati
ni donya Basilia na parang inaaming hindi na iba sa kanya ang
lalaking iyon.</p>

<p>&mdash;Mabuti na po naman daw, ayon sa mediko
...&mdash;mabanayad na pakli ni Tirso.</p>

<p>&mdash;Nanaginip ka yata,&mdash;ang wika pa n~g matandang iyong
ale ni Elsa, samantalang ang mamang nama'y napapatun~gan~gang hindi
makaimik.</p>

<p>Nagitla si Tirso sa gayong sinabi.</p>

<p>&iquest;Bakit kaya't nalalaman yata n~g matandang iyon ang
panaginip niya? &iquest;Binigkas kaya niya n~g malakas ang tulang
maliwanag pang nalilimbag sa kanyang pangtanda? &iexcl;Oh, baka
narinig na ni Elsa ang pagkakabanggit niya sa n~galan ni
Teang!...</p>

<p>Sa hangad na matiyak ang tunay na nangyari'y hinagisan n~g
mapun~gay na sulyap ang mukha ni Elsa. &iexcl;Ah, tila n~ga
nababanghay ang isang panibughong hindi karaniwan! &iexcl;Hindi
n~ga sasalang narinig ni Elsa! &iexcl;Kay samang pagkakatoon!</p>

<p>Ibig niyang aruin ang kanyang mestisa ay hindi magawa, pagka't
may m~ga kaharap. At &iquest;hindi kaya naman napakinggan n~g
manang ang n~galan ni Teang na nababanggit sa kanyang tula?
&iquest;At ano kaya ang palapalagay n~g matandang ito sa tulang
yaong bunga n~g pangarap?</p>

<p>&mdash;Paglabas mo rito ay sa aming bahay kayo
magtitira.&mdash;ang makasandali'y narinig na naman ni Tirsong
sinasabi ni donya Basilia.&mdash;Ganito ang pinagkasunduan na namin
ni Elsa, samantalang hindi pa kayo napapanhik sa bahay n~g kanyang
kapatid sa Pasay.</p>

<p>Humigit-kumulang ay nahulaan n~g lalaki ang taglay na kahulugan
n~g m~ga salitang yaon. Kaya't ni kataga n~g pagayon, ni kataga n~g
pagtutol, ay wala siyang isinagot. Ang ibig niyang mangyari, kung
magagawa lamang, ay ibaling na sa iba ang kanilang paguusap.</p>

<p>Subali't nan~gagkatigilan silang parapara nang maulinigan nilang
patuloy na lumulubha ang ligalig na nangyayari sa isang bahagi n~g
gusaling iyon.</p>

<p>Ang dalawang matanda ay siyang unang nakapuna sa gayong
paglubha, sapagka't mula sa dun~gawan n~g silid ni Tirso sa "Floor
No. 3" ay natin~gatin~gala nilang marami ang taong nagkakagulo sa
"Floor No. 6" na nauukol sa m~ga babae.</p>

<p>&mdash;Elsa,&mdash;ang tawag n~g manang sa mestisa,&mdash;may
pinagkakaguluhan sa ibayong kuwarto sa dakong itaas.</p>

<p>&mdash;Marahil po'y isang may malubhang sakit na naghihin~galo
na,&mdash;ang tugon n~g tinukoy.</p>

<p>&mdash;&iexcl;Kaawaawa naman! &iexcl;Nakapan~gumpisal na lamang
sana!&mdash;ang padalan~gin pang saad ni manang Magda.</p>

<p>&mdash;&iquest;Bakit n~ga kaya't nan~gagtatakbuhan ang m~ga
mediko't <i>nurse</i> na doon ang tun~go?&mdash;ang tanong pa rin
ni donya Basilia.</p>

<p>&mdash;Marahil n~ga po'y mayroong malubha ang
karamdaman,&mdash;ang ayon ni Tirso sa narinig kay Elsa.</p>

<p>&mdash;Kung gayon lamang ay &iquest;bakit kay dami pang mediko
ang kailan~gang magulo?</p>

<p>&mdash;Kung ako n~ga marahil ang maghihin~galo ay walang
maliligalig na sinoman ...&mdash;ang may pahagkis na saad n~g
mestisa.</p>

<p>&mdash;Maaaring magkagayon,&mdash;ang sunggab n~g nakaratay,
kung ako ang mauunang mamatay sa iyo. Datapwa't ... Elsa, kung
mamamatay ba naman ako ay &iquest;magagambala ka?</p>

<p>&mdash;&iexcl;Kung magusap ang m~ga batang ito!&mdash;ang himig
pasaway na inihadlang ni donya Basilia.&mdash;Nasa talaga n~g Dios
ang asawa mo, Elsa, at hindi kayo nararapat maggamitan n~g ganyang
pan~gun~gusap.</p>

<p>Ang mestisa ay hindi na naman umimik. Ang makata lamang ang
tumugon:</p>

<p>&mdash;Wala po namang anoman ang pinaguusapan namin
...&mdash;mahiyahiyang wika na nilakipan n~g isang masayang
n~giti.</p>

<p>&mdash;&iquest;Ano n~ga ba ang inyong dinaramdam, at bakit baga
may tali kayo sa ulo?&mdash;itinanong naman n~g manang.</p>

<p>Saka lamang naipaliwanag ni donya Basilia sa kanyang kumare ang
kanyang natatalos sa bagay na iyon. At sa ginawang paguulat n~g ale
ni Elsa tungkol sa naging sanhi n~g pagkaratay sa pagamutan ni
Tirso, ay napaguwiuwi n~g makatang ito na ang pagkakabalita n~g
naturang mestisa ay talagang napakasal na sila nang gabing
sinundan.</p>

<p>Hindi siya kumibo.</p>

<p>Siyang pagakabukas n~g pinto n~g silid. At isang <i>nurse</i> na
humihin~gal ang biglang humarap sa kanilang tatlo.</p>

<p>&mdash;Ipagpatawad po nila ang pagkakapasok ko,&mdash;ang
magalang na bati sa m~ga dinatnan, at saka lumapit sa nakahiga't
ito ay tinanong:&mdash;Kayo si G. Tirso Silveira, &iquest;ano
po?</p>

<p>&mdash;Ako n~ga po,&mdash;malumanay na tugon n~g lalaki.</p>

<p>&mdash;&iquest;Ano po ang kanilang sadya?&mdash;ang katlo naman
ni Elsang <i>nurse</i> ang hinarap.&mdash;Siya n~ga si Tirso
Silveira, ang aking asawa,&mdash;ang pakilala pa.</p>

<p>Biglang natilihan ang tinurang <i>nurse</i> nang marin~gig ang
sabi n~g mestisa. "&iquest;Sino ang tunay na asawa n~g lalaking
ito?" ang di sasalang naibulong sa sarili sa laki n~g mangha.</p>

<p>&mdash;&iquest;Ano n~ga ba ang maipaglilingkod?&mdash;ang tanong
pa ni Elsa, samantalang nakikimatyag sa salitaan ang dalawang
matanda.</p>

<p>Maikling sandali pa ang namagitan bago nakasagot ang
tinukoy.</p>

<p>&mdash;Ipagpatawad po nilang sabihin ko na sa kaibayong kuwarto
ay isang babaeng tila nasisiraan n~g bait ang naghihihiyaw at
bumabanggit n~g inyong pan~galan,&mdash;ang wikang kay Tirso
nakatin~gin.&mdash;At kayo ay ipinakikiabot, tinatawag n~g ubos
lakas, at waring napaliligtas sa isang malaking kapahamakan ...
&iquest;Itinutulot ba ninyong ipakuha ko kayo rito at sandaling
sumaglit sa kinaroroonan n~g babaeng sinabi?</p>

<p>&mdash;&iquest;Ano po ang pan~galan?&mdash;ang panabay na usisa
n~g dalawang magkumare.</p>

<p>&mdash;Hindi ko naitanong sa kasamahan naming nagbabantay sa
kanya, n~guni't inaakala kong makikilala ninyo pagdating natin
doon.</p>

<p>Napaban~gon si Tirsong hindi na naghintay n~g sinomang aalalay
sa kanyang nanghihihang katawan. N~guni't gaputok may hindi
nagsasalita. Sa liblib na pitak n~g kanyang dibdib, hindi sasalang
may sinasarili siyang isang malaking lihim.</p>

<p>&mdash;&iquest;Ibig mo bang pumaroon?&mdash;ang tanong ni Elsang
tila may balisa, na rin sa gunamgunam.</p>

<p>&mdash;Ibig kong lumapit sa tumatawag ...&mdash;nanghihin~gapos
na sambot n~g maysakit.</p>

<p>&mdash;Kung gayon po'y magpapakuha ako n~gayon din n~g inyong
sasakyan,&mdash;anang <i>nurse</i> na maliksing lumabas.</p>

<p>Halos di naglipat sandali't dumating ang sasakyang kinuha na
iginugulong n~g dalawang lalaki.</p>

<p>&mdash;Ihihilig po kayo rito,&mdash;ang wika n~g masipag na
<i>nurse</i>.</p>

<p>&mdash;Huwag na po,&mdash;ang tanggi ni Tirso,&mdash;ako'y
lalakad na lamang....</p>

<p>&mdash;Baka kayo mapagod na totoo....</p>

<p>&mdash;Kaya ko na ang aking katawan.</p>

<p>At pagkasambit nito'y marahan nang tumindig at umanyong
lalakad.</p>

<p>&mdash;Akbayan mo, Elsa,&mdash;ang utos n~g ale.</p>

<p>Subali't ang utos na iya'y tila hindi narinig n~g pamangking
pinagsabihan, sapagka't ang buong pagiisip nito ay ganap na nabuhos
noon sa pagtatanong sa sarili kung sino n~ga ang babaeng iyon na
ibinabalitang tumatawag sa n~galan ni Tirso.</p>

<p>&mdash;&iquest;Sino n~ga ba ang babaeng yaon?&mdash;ang ulit
pang tanong ni donya Basilia.</p>

<p>&mdash;Aywan n~ga po ba,&mdash;ang sambot n~g <i>nurse</i>
habang sila'y samasamang lumalakad sa lagusang palipat sa ibang
bulwagan.&mdash;N~guni't ang sabihanang narinig ko ay kagabi
idinating ditong may kasamang isang lalaking sugatan sa loob n~g
isang <i>ambulancia</i>, galing sa Intramuros at itinelepono n~g
isang pulis.</p>

<p>Nagibayo ang sikdo n~g puso ni Elsa, pagkarinig sa m~ga pahayag
n~g <i>nurse</i>.</p>

<p>&iquest;Diyata n~ga kaya't yaon na ang babaeng walang malaytaong
nakapiling ni Tirso sa loob n~g <i>ambulanciang</i> nakasagasa n~g
kalesa?...</p>

<p>Isang iglap na lamang at mapagkikilala kung siya ay sino....</p>

<hr style='width: 65%;' />
<a id="XXVII" name='XXVII'></a>
<h2>XXVII</h2>

<h2>&iexcl;APOY!...</h2>

<br />


<p>Natatakot, sumisigaw, tumatan~gis....</p>

<p>Alan~gang malinaw ang isip at alan~gang nahihibang; unat at taas
ang m~ga kamay na tila nalulunod at tumatawag n~g makasagip; m~ga
matang halos magkanglulusot sa laki n~g sindak, na parang
nakakikita n~g isang kapan~ganyayaang mahirap iwasan; m~ga patak
n~g luhang pabugsobugsong nanaloy sa humpak n~g pisn~gi: mukhang
kahabaghabag na nakikipan~gagaw sa kulay n~g suka; samongsamong na
buhok na wari'y dinaanan n~g matinding buhawi; katawang pumapalag
na anaki'y nagpupumiglas makatakas sa kamay na yumayapos ... iyan
ang sa biglaang paglalarawa'y siyang pagaanyo n~g babaeng yaon na
kinabubuntahan nang umagang iyon n~g dilang pagkagulumihanan sa
"Hospital General".</p>

<p>M~ga medikong manakanakang nagtatanong, m~ga <i>nurses</i>
walang matutuhang gawin sa pagaaruga; maraming maysakit na
nagban~guna't lumapit sa isang dulo n~g bulwagang pinagbubuhatan
n~g alin~gawn~gaw; saka iba pang m~ga kawaning takangtaka sa
nangyayari, ang m~ga pan~gunang saksi sa ganyang anyo at m~ga kilos
n~g tinurang maysakit na tumatawag sa n~galan ni Tirso.</p>

<p>At ang sinasabi sa gumagaralgal at pauntolutol na tinig ay
nabubuo sa ganitong m~ga katagang halos di maunawaan gayong
maliliwanag:</p>

<p>&mdash;&iexcl;Asawa ko! &iexcl;Asawa ko! &iquest;Saan ka naroon?
&iquest;Nahan ang awa mo?... &iexcl;Halika! &iexcl;Tirso!
&iexcl;Halika! ... &iexcl;Ikaw lamang ang makapagliligtas sa akin
sa kapahamakang ito!...</p>

<p>&mdash;&iquest;Sinong Tirso ang inyong hinahanap?&mdash;ang
tanong n~g isang manggagamot na kaharap doon.</p>

<p>&mdash;&iexcl;Si Tirso Silveira! &iexcl;Ang aking asawa! ...
&iexcl;Ay Tirso! &iquest;Nasaan ka n~gayon? &iexcl;Parito ka't
lin~gapin mo ang aking napagsapit!...</p>

<p>Marinig ito n~g isang <i>nurse</i>, ay madali n~gang nanaog na
nagtungo sa silid n~g makatang nasa ibang bahagi n~g gusaling
iyon.</p>

<p>Samantala'y patuloy ang m~ga pagtataka, at patuloy ang m~ga
pagsusumigaw n~g abang maysakit na di nagsasabi kung siya ay
sino.</p>

<p>&mdash;&iexcl;Patawarin mo ang aking m~ga pagkakamali!
&iexcl;Limutin mo ang aking m~ga pagkukulang! &iexcl;Oo, Tirso,
inaamin ko ang pagkabulag n~g aking paniwala at ang pagkapatun~go
ko sa ligaw na landas! ... &iexcl;Minarapat kong tumalikod sa layaw
n~g mundo at sampu n~g sumpang isinangla sa iyo ay aking hinamak,
sa pagaakalang kabanalang dakila itong aking pinagsakitang
marating! Datapwa't ... &iexcl;hindi pala! &iexcl;Ang
<i>Beaterio</i>, na nang una'y itinuring kong isang <i>Paraiso</i>
na katatagpuan n~g dilang luwalhati n~g babaeng banal, ay siya
palang tunay na impiyerno sa balat n~g lupa, isang parusahang
kinasasadlakan n~g m~ga nahihibuan n~g buktot na hatol! &iexcl;Ang
m~ga taong itong kung sabihin n~g aking m~ga ninuno'y matapat na
alagad n~g Kabanalang sinugo n~g Dios upang maghasik sa daigdigang
ito n~g malusog na binhi n~g Dakilang Asal, at di umano pa'y m~ga
tagapagakay sa m~ga kinapal na ninitang ginhawa, ay wala pala kundi
m~ga kasumpasumpang kawa n~g Pagpapakunwari na sa tulong n~g
balatkayong Tumpak na Pananampalataya'y nagiging halimaw na laging
uhaw na mapagsamantala sa puri at dan~gal n~g kahima't sinong
mahulog sa kanilang inuumang na lambat! ... &iexcl;Ah, n~gayon ko
nakilala ang malaking pagkakamaling aking nagawa laban sa iyo,
asawa ko! &iexcl;Dahil sa iyong pagkakasapi sa isang Kapisanang di
ko nakilala, pagkasaping ayon sa paring di ko nahulaang may imbot,
pala sa aking pagkababae'y sukat daw upang ikaw'y pangdirihan n~g
sinomang gaya kong may loob sa Dios, minarapat ko ang sa iyo'y
lumimot ... pinagsisihan ko n~g gayon na lamang ang pagkakilala sa
iyo ... aking ininis sa sariling dibdib ang pagsintang tumibok na
kusa sa mura kong puso ... at ang kadalisayan n~g aking pan~gako ay
kusang hinamak at pinapagmaliw n~g lubuslubusan ...! &iexcl;Patawad
n~ga, Tirso, ang hinihin~gi sa iyo nitong asawa mong
nagbabalik-loob!...</p>

<p>At, habang hindi naglulubay n~g kasasalita ang babaeng iyon na
kahi't pagbawalan ay para ring di nakaririnig, sa isang hiwalay na
umpok n~g ilang kataong kabilang sa m~ga nalilimpi sa palibid n~g
tinurang babae, ay siya namang pinananayn~gahan ang ganitong
pahayag n~g manggagamot na umaaming siyang kasama sa
<i>ambulancia</i> nang gabing nagdaan:</p>

<p>&mdash;Dinatnan kong ang babaeng iya'y walang ulirat na
nakalugmok sa harap n~g pulis na tumelepono rito kagabi; hindi
masabi n~g pulis na iyon ni n~g sinoman sa ilan pa kataong
nagmamalas sa kanya, kung siya ay sino at kung saan galing.
Pagdaka'y nakita na lamang daw n~g pulis na susuraysuray na
sumasalubong at napasasaklolo sa kanya, n~guni't pagkalapit ay
bigla na lamang napahandusay. Nang aking siyasati'y may ilang
bugbog sa katawan, na mahihinuhang gawa n~g pagkakahulog mula sa
alinmang mataas na lugal. Ang aming <i>ambulanciang</i> ikinuha sa
kanya ay nakasagasa naman sa raan n~g isang kalesa. At sa banggaang
iyo'y isang lalaki ang nasawi. Walang malaytaong ito'y dinala rin
namin, kasama n~g isang mestisang pagdating dito ay nagpahayag na
asawa niya. Ipinatala n~g tinurang mestisa na ang pan~galan n~g
kanyang asawa ay Tirso Silveira. At n~gayo'y ... &iexcl;hayan at
Tirso Silveira rin ang isinisigaw n~g babaeng iyan!</p>

<p>&mdash;&iexcl;Kay laking hiwaga!&mdash;ang nagpalipatlipat sa
isa't isang bibig.</p>

<p>Kapagkuwa'y narinig na namang nagsisisigaw ang babae.</p>

<p>&mdash;&iexcl;Oh, Tirso! &iexcl;Narito na naman ang halimaw na
ganid! &iexcl;Narito't anyong ako'y gagahasain! &iexcl;Iligtas mo
ako, Tirso! &iexcl;Halika!...</p>

<p>Siyang pagsipot sa bulwagang iyon n~g lalaking
pinagpatalastasa't sinundo n~g <i>nurse</i> kasunod si Elsa, si
donya Basilia at si manang Magda.</p>

<p>Pagkairinig sa huling pagibik na iya'y ang manang ang una at
boong liksing nakalapit, n~guni't si Tirso ma'y naroon na ring
hawak sa bisig ni Elsa.</p>

<p>&mdash;&iexcl;Anak ko!</p>

<p>At sa loob n~g isang pikitmata halos ay tambing nang dinuhapang
na niyakap n~g matanda ang abang maysakit. N~guni't ito ay waring
di nakakikilala n~g tao't parang walang naririnig na anoman. Nasa
m~ga bisig na n~g matanda, ay isang sigaw pa, sigaw na ubos lakas,
ang narinig n~g lahat.</p>

<p>&mdash;&iquest;Nasaan ka, Tirso? &iexcl;&iexcl;Tirso!!...</p>

<p>Mabilis na tulad sa kidlat, ang tinawag na di pa natatanaw n~g
nagpapagibik ay biglang nagkawala sa, pagkakapigil n~g kaakbay na
mestisa at parang limbas na dumaluhong sa harap niyon, kasabay n~g
tawag na:</p>

<p>&mdash;&iexcl;Teang!</p>

<p>Si Teang ang maysakit. At sa tawag na ito ay waring natauha't
pinagsaulan n~g lakas n~g katawan at linaw n~g isip.</p>

<p>&mdash;&iexcl;Ah, si Tirso!...</p>

<p>At noon di'y naghulagpos sa m~ga kamay ni manang Magda at
matuling lumipat sa m~ga bisig n~g makata.</p>

<p>Halos napigil ang paghin~ga n~g tanan sa gayong hindi akalaing
mapanood.</p>

<p>&mdash;&iquest;Teang, ano ang nangyari sa iyo?&mdash;ang
patakang tanong n~g manang, samantalang ipinan~gan~gamba sa sarili
ang pagkabaliw n~g anak, ayon sa ginawang pagyakap sa lalaking
itinuturing na asawa ni Elsa.&mdash;&iquest;Bakit naparito ka?
&iexcl;Naku, bunso ko!...</p>

<p>Nagbalik na naman sa bisig n~g ina ang abang si Teang.</p>

<p>&mdash;&iexcl;Ina ko! &iexcl;Patawarin ninyo ako!...</p>

<p>At ang m~ga labi'y nagpalitan n~g halik: halik n~g anak sa kamay
n~g ina; at halik n~g ina sa noo n~g anak....</p>

<p>&mdash;&iquest;Nagkasakit ka ba?</p>

<p>&mdash;Hindi po; nguni't ... &iexcl;oh, ang m~ga taong
pinaghabilinan ninyo sa akin! &iexcl;Patawarin nawa sila ni Bathala
sa di nila nalalamang kanilang ginagawa!...</p>

<p>&mdash;&iquest;Sinong m~ga tao?&mdash;ang pabiglang sunggab ni
Tirso.&mdash;&iquest;At nilapastan~gan ka ba? &iexcl;Teang ituro mo
at gagawin ko ang nararapat!</p>

<p>&mdash;Salamat, Tirso ... Huminahon ka't napawi na ang
sigwa....</p>

<p>&mdash;&iquest;Lumabas ka bang kusa sa kolehio?&mdash;ang tanong
na naman n~g inang manghangmangha sa nangyari sa anak.</p>

<p>&mdash;Opo, inang; at sa ginawi kong ito'y inuulit kong, ako'y
inyong patawarin, yamang ito ang tan~ging naging kaligtasan n~g
anak ninyo. &iexcl;Ah, ayokongayoko nang mag mongha! &iexcl;Siya
n~ga, inang! &iexcl;Mamatay na muna ako bago muling matira n~g
isang saglit sa loob n~g <i>Beaterio</i>!... &iexcl;Maano nawang
mabunyag na sa lahat n~g m~ga kababayan natin ang alin~gasaw n~g
kabulukang naluluom sa loob n~g m~ga pinid na pinto't dun~gawan n~g
m~ga gusaling ito!&mdash;Saka ibinaling sa makata:&mdash;Tirso,
n~gayon ko napagtalastas kung bakit inibig mong mapatiwalag ka sa
bakuran n~g Papa ... &iexcl;May labis kang katuwiran!...</p>

<p>Samantala, ang dinaranas na pagpupuyos n~g budhi ni Elsa, habang
nagiging saksi siya n~g lahat at lahat, ay di mailalarawan n~g
lalong bihasang panitik.</p>

<p>May puso n~ga siyang nasasabi'y di niya maalaman kung tumitibok
pa nang sandaling iyon ... Ang m~ga mata niya'y naroroo't nakadilat
n~ga, subali't hindi niya maturol kung may nakikita pa ...
Nakikinig siya sa pook na yaon, n~guni't sa kanyang m~ga tayn~ga'y
isang kawang kuliglig mandin ang nagpapanabay na tumutulig at
nagpapalito sa kanyang isipan....</p>

<p>Datapwa, nang magsalita ang katabi niyang ale na si donya
Basilia at ibulong sa kanya sa anyong tila naninisi ang
"&iquest;Anong gusot, Elsa, itong pinasok mo? &iquest;Napakasal ka
n~ga ba sa lalaking iyan, o ako'y iyong pinaglalakuan?" ay napukaw
ang kanyang kaluluwa't sa kaibuturan n~g dibdib niya'y nagban~gon
ang larawan n~g kapalaran niyang inaamis ni Teang, pagkaamis na
humihin~gi n~g kanyang pagtatanggol, n~g kanyang paghihiganti, n~g
kanyang tanang magagawa....</p>

<p>Sa isang an~gat n~g ulo ay nanglilisik na naipako niya ang
kanyang m~ga panin~gin sa mapagwaging anyo ni Teang sa piling ni
Tirso; at wala siyang makitang anomang karapatang tinataglay n~g
babaeng iyon upang umagaw n~g kaligayahan niya ... Si Teang ay
isang babaeng kung kinasilawan man n~g paghan~ga ni Tirso ay
nilimot na naman nito, at siya&mdash;si Elsa&mdash;ang sa wakas ay
pinagsanglaan n~g lalong mahal na hiyas n~g puso at pinaghasikan
n~g matimyas na punla n~g isang pagibig na wagas at dalisay. Ang
punlang iyo'y inaalagaan ni Elsa na taglay ang taimtim at tunay na
pagmamahal, sa pananalig na sarili niya at tan~ging siya lamang ang
may kapangyarihang maghari sa pagibig n~g naturang makata ... saka
n~gayon sa namamalas niya'y si Teang ang kayapos n~g m~ga bisig ni
Tirso ... &iexcl;Oh, hindi niya mababata!</p>

<p>&mdash;&iexcl;Tirso, sukat na ang pagbibigay!&mdash;ang malakas
na wika sa nan~gan~gatal na tinig.&mdash;&iexcl;Gunitain mong
naririni akong nagmamasid sa iyo!</p>

<p>Ang lahat n~g mata'y napabaling at sukat sa nagbitiw n~g m~ga
katagang iyang kulog manding sumambulat sa pangdinig ni Teang. At
ang panggigilalas ay lalo nang nagulol at lumaganap sa tanang
naroon.</p>

<p>Ang tin~gin ni Elsa at titig ni Teang ay nagkasagupang tulad sa
dalawang sandatang nagkapingkian sa laot n~g paglalamas; dapwa't
laban sa katan~giang likas sa isa't isa, sa pagkakapingking iyo'y
si Elsa ang napipilan wari't siyang nagbaba n~g tin~gin,
pagkapalibhasa'y may nabasa siya mandin sa m~ga balintataw ni Teang
na isang katotohanang kinasilawan niya: ang katotohanan n~g
pagkapariwara n~g lahat niyang pagasa.</p>

<p>N~guni't kay Teang, ang gayong pagyuko ni Elsa ay
nagpapanumbalik naman n~g dati niyang pakikipagpalagayan sa
mestisang ito, kaya't parang hindi dinaanan n~g ulap ang maaliwalas
na lan~git n~g kanilang pagkikilala'y malugod niyang tinawag ang
pan~galan nito.</p>

<p>&mdash;&iexcl;Elsa!&mdash;anya, at kasabay ang lapit na
idinugtong:&mdash;Naniniwala akong kaya ka naririto'y dahilan sa
akin, &iquest;hindi ba?</p>

<p>&mdash;Isinama lamang ako ni tia ...&mdash;ang may lungkot na
pakli n~g mestisa.</p>

<p>&mdash;&iquest;Ang ninang ko pati ay naririto?&mdash;at noon
di'y pinagala ang tin~gin sa dami n~g taong nakapalibid, at hinanap
si donya Basilia.</p>

<p>&mdash;Naririto ...&mdash;bahagya nang naitugon ni Elsa.</p>

<p>&mdash;&iexcl;Ah, ninang!&mdash;ang boong tuwa't pananabik na
ibinati pagkakita sa hinanap, at pagdaka'y tinakbong niyakap at
hinagkan sa kamay,&mdash;&iexcl;Anong himala't naparito tayong
lahat!</p>

<p>Walang kumibo sa m~ga kaharap. Lahat ay nasa panonood at
pagtataka.</p>

<p>Sa katotohanan, ang m~ga kilos ni Teang nang umagang iyon ay
naging kapunapuna't malayo sa dati niyang asal. Marahil ay gawa n~g
lagnat na nadama n~g inang umaapoy sa kanyang katawan.</p>

<p>Hindi hinihintay ni manang Magda na ang kanyang anak na babaeng
pinalaki sa mabuting turo ay mamasdan niyang yumupyop na gayon sa
dibdib n~g isang lalaking sa pagkabatid niya'y asawa pa naman n~g
iba, ni Elsa. Si donya Basilia man nama'y natitilihan din n~g gayon
na lamang, sa dahilang hindi niya maubos liripin sa sarili kung
ano't itong lalaking sinasabing asawa ni Elsa ay siya pa namang
ipinagibang kilos n~g mabait na babaeng kanyang inaanak sa
namamalas n~g mestisang iyong dapat sanang masakita't magubos n~g
kaya sa paguusig. At si Elsa naman, sa kanyang sarili, ay lalo nang
may malaking ipinagiba. Kaikailan man ay hindi siya nan~gimi sa
harap ni Teang kundi nang m~ga sandaling yaon. Samantalang si
Tirso, habang nagtatagal n~g pagmamalas sa kaibigibig na alindog
n~g babaeng unang nagkapan~galan sa kanyang puso, ay lalo nang
napapatdahan n~g dila't sa laki n~g galak na lumulunod sa
kaluluwa'y hindi makabigkas n~g isa mang kataga.</p>

<p>Subali't si Teang ay patuloy sa pagpapahan~ga....</p>

<p>Si Elsa't si donya Basilia ay hinawakan sa kamay at iniagapay sa
kinatatayuan n~g inang si manang Magda sa harap n~g makata. At ang
sabi pagkatapos:</p>

<p>&mdash;Inang, ninang, kaibigang Elsa ... huwag kayong mamangha
sa ipakikilala ko: ang lalaking pinaghabilinan ko n~g aking
kapalara'y naririto: si Tirso Silveira.</p>

<p>&mdash;&iexcl;Teang!&mdash;ang halos panabay na nasambit n~g
tatlo.</p>

<p>&mdash;Huwag kayong magalaala: kasal na po kami....</p>

<p>&mdash;&iexcl;Hindi manyayari!&mdash;ang bigla't patiling
hadlang n~g mestisang mistulang pinagdaupan n~g lan~git at lupa sa
sandaling iyon.</p>

<p>&mdash;Nangyari na, Elsa ...&mdash;malumanay na tugon ni
Teang.</p>

<p>&mdash;&iexcl;Pangahas!&mdash;ang bulalas na wika n~g
nasasakitang mestisa, at umanyong duduhapan~gin ang kanyang
katun~go.</p>

<p>&mdash;&iexcl;Dios ko!&mdash;ang tili n~g manang.</p>

<p>&mdash;&iexcl;Elsa!&mdash;malakas na tawag naman ni donya
Basilia.</p>

<p>Siyang pamamagitan ni Tirso.</p>

<p>&mdash;Elsa ...&mdash;anya sa mahinahong
pamimigkas.&mdash;Nalalaman kong si Teang ay para mong tunay na
kapatid at dati kayong matalik na magkaibigan. Nalalaman ko rin na
ang kaligayahan at kapalaran n~g isa sa inyo ay di lamang hindi
ipagdaramdam ni ikaiinis n~g isa pa, kundi bagkus ikalulugod n~g
walang pasubali. At kung sakasakali mang may nagkukulang sa sinoman
sa inyong dalawa, ang pagkukulang na iya'y ipinagpaparaya rin
alangalang sa katalikan n~ga n~g inyong pagsasama. Elsa,
&iquest;hindi mo ba ikinalulugod ang kaligayahan n~g kaibigan mong
si Teang?...</p>

<p>&mdash;Tirso ...&mdash;boong lumbay na ipinakli n~g
mestisa,&mdash;&iquest;diyata ba't isa ka pa sa magpapainom n~g
lason sa akin sa tulong n~g matatamis na bulaklak n~g dila? ... At
parang di alumanang sa palibid nila'y hindi kakaunting tao ang
nagmamasid at nakikimatyag; ay isinusog pa sa nan~gan~gatal na,
tinig:&mdash;Tapatin mo ako, Tirso: &iquest;hindi na ba ikaw ang
Tirsong sinanglaan ko n~g lalong mahalagang hiyas n~g aking puri at
nagdulot sa puso ko n~g pagasang balang araw ay sasayurin ko ang
walang hanggang ... kaluwalhatian?</p>

<p>&mdash;&iexcl;Tirso ko!&mdash;ang sabat ni Teang na waring ...
nagpaalaala n~g isang mahalagang tungkulin.</p>

<p>&mdash;Pumayapa ka, Teang,&mdash;ang salo n~g makata, bago
pumihit na muli sa mestisa.&mdash;Elsa, ang m~ga nalilihis na
hakbang ay di nararapat ipagpatuloy. Kung tunay na ako'y
pinahahalagahan mo, ay inasahan kong iyong paiirugan ang isa kong
samo: magpatawaran na tayo....</p>

<p>&mdash;&iquest;Magpatawaran? &iquest;Ibig mo bang sabihi'y
ipalupig ko sa babaeng, iyan ang aking dilang pagasa?...</p>

<p>&mdash;Hindi, Elsa; subali't ... ipinagtatapat kong taglay ni
Teang ang boong karapatan sa narinig mong kanyang sinabi.</p>

<p>&mdash;&iquest;At nahihibang ka ba?...</p>

<p>&mdash;Nahihibang ay hindi; datapwa't ... kinikilala kong ang
isa't isa sa atin, Elsa, ay may kanikanyang pagkakasalang marapat
patawarin n~g pinagkasalanan.</p>

<p>&mdash;&iexcl;Pagkakasala! ... &iquest;Anong pagkakasala ang
ibubuhat mong aking nagawa pagkatapos na tupdin ko ang tanang
itinitibok n~g aking puso sa pagkakilala sa iyo?&mdash;At sa
pagsasalita n~g ganito'y; naramdaman n~g mestisang untiunting
nagdidilim ang kanyang m~ga panin~gi't bahabahagyang nanglalabo ang
kanyang pangwatas.</p>

<p>&mdash;Elsa, sa dakong iyan n~ga may bagay na dapat tayong
kilalanin: na ang pakikipagtalik sa babae, kung minsan, ay nagiging
paglalaro n~g apoy at sa ating pagkikilala ay sinasabi ko sa iyong
ako ... ay nadarang, nasalab, napaso. Dahil dito'y patawarin mo
n~ga ako, at sa lahat at lahat ay pinatatawad naman kita....</p>

<p>Ganap nang naglaho ang tanang namamalas n~g m~ga balintataw ni
Elsa. At sa isang pikit-mata'y pabiglang nagbulalas n~g matunog na
sigaw.</p>

<p>&mdash;&iexcl;Apoy! ...&mdash;saka nilabnot ang buhok at taas
ang dalawang bisig na humarap sa madla,&mdash;&iexcl;Apoy na
nakapapaso ang babae! &iexcl;Ang babae'y nakadadarang, nakatutupok!
... &iexcl;Ha-ha-ha-ha! ... &iexcl;Tabi kayo't naito ang apoy!
&iexcl;Ang apoy! ... &iexcl;Ha-ha-ha-ha-ha!...</p>

<p>At ang kahabaghabag na mestisa, ay naging baliw sa isang
saglit....</p>

<p>Walang paalam, pasugod, tumatakbo at han~gos, sumisigaw at
kumukumpas, humahalakhak at walang nakikilala, walang naririnig ...
ang abang si Elsa ay nagmistulang bagong Sisa sa dahas n~g dagok
n~g kasaliwaang palad na kanyang kinamtan....</p>

<p>Matulingmatuling naba at lumayas sa pagamutang iyon na animo'y
salaring tumakas sa bilangguan, n~g sa likura'y nilisang ayaw mang
pansinin ang di magkamayaw na tawag nina donya Basilia, manang
Magda at n~g iba pang may paglin~gap sa kanya....</p>

<p>&iexcl;Kahambalhambal na naging wakas n~g sawingpalad na
mestisang kung nakagawa man n~g malulubhang kamalian, ay walang iba
kundi yaong ibinubuyo at iniuupat n~g isang pagibig na walang
kapantay sa kasidhian!...</p>
<br/>

<p>WAKAS</p>

Maynila, K.P.,<br />
Pebrero 7, 1920.<br />

<br/>
<hr/>
<p>TALABABA:</p>

<a id="Footnote_A_1" name='Footnote_A_1'></a><a
href='#FNanchor_A_1'>[A]</a>
<div class='note'>
<p>Ang <i>fox trot</i> na ito ay nilapatan n~g tugtugin n~g
kilalang gurong si G. Le&oacute;n Ignacio, at sa ilalim n~g pamagat
na ANG MESTISA ay maaaring matagpuan sa m~ga aklatan at tindahan
n~g tugtug&iacute;n. Bagay na bagay sa m~ga sayawan.</p>
</div>
<hr/>
<br />

<h1><a href="images/148.gif"><img src="images/148.gif" border="0"
alt="A.Nolasco Hatter" width="338" height="603" /></a></h1>

<br/>
<h1><a href="images/149.gif"><img src="images/149.gif" border="0"
alt="Plaza Goiti" width="333" height="622" /></a></h1>







<pre>





End of the Project Gutenberg EBook of Ang Mestisa, by Engracio Valmonte

*** END OF THIS PROJECT GUTENBERG EBOOK ANG MESTISA ***

***** This file should be named 13773-h.htm or 13773-h.zip *****
This and all associated files of various formats will be found in:
        http://www.gutenberg.net/1/3/7/7/13773/

Produced by Tamiko I. Camacho and PG Distributed Proofreaders.
Produced from page scans provided by University of Michigan.


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.net/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.net

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.net),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH F3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTIBILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, is critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org

Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including including checks, online payments and credit card
donations.  To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.

Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.

Most people start at our Web site which has the main PG search facility:

     http://www.gutenberg.net

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.

*** END: FULL LICENSE ***



</pre>

</body>
</html>

